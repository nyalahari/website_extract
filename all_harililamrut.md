# Harililamrut — Combined Extract

---

## Kalash 1 / Vishram 1

# કળશ ૧

## વિશ્રામ ૧

દોહરો

શ્રીપુરુષોત્તમ પ્રગટ પ્રભુ, ભુવન સકળના ભૂપ,

સહજાનંદ સમર્થ હરિ, નમો મહામુનિરૂપ. ૧

પ્રમાણિકાવૃત્ત

નમો મહામુનીશ્વરં, અધીશ્વરાધિ ઈશ્વરમ્;

અનેક અંડકારણં,[1](kalash_1/footnotes.php?note=1#note_1) સુધર્મ-ધૂર્વિ ધારણમ્.[2](kalash_1/footnotes.php?note=2#note_2) ૨

સદા સુબોધદાયકં, નમો મુનીન્દ્રનાયકમ્;

કુપાત્રતા નિકંદનં, ભજામિ ભક્તિનંદનમ્. ૩

અધર્મતા ઉચ્છેદનં, ભવાબ્ધિ[3](kalash_1/footnotes.php?note=3#note_3) ભીતિભેદનમ્;

સુશાસ્ત્રરીતિ-શોધનં, યથાર્થબોધ બોધનમ્. ૪

સુમોક્ષમાર્ગ મંડનં,[4](kalash_1/footnotes.php?note=4#note_4) ખલત્વપંથ ખંડનમ્;

વ્રતાલયે વિરાજિતં, ભજામિ પૂર્ણભ્રાજિતમ્.[5](kalash_1/footnotes.php?note=5#note_5) ૫

સુભક્ત-સંઘ પૂજિતં, ખગેશ કીર્તિકૂજિતમ્;[6](kalash_1/footnotes.php?note=6#note_6)

સદા સ્વદાસપાલકં, ભજામિ ધર્મબાલકમ્. ૬

અનંત સંત અર્ચિતં, સુચંદનાદિ ચર્ચિતમ્;

સુપુષ્પહાર શોભિતં, સુગંધ-ભૃંગલોભિતમ્. [7](kalash_1/footnotes.php?note=7#note_7) ૭

શિરઃ કિરીટધારિણં,[8](kalash_1/footnotes.php?note=8#note_8) નમામિ કષ્ટહારિણમ્;

મનો ગિરા ક્રિયા મુદા,[9](kalash_1/footnotes.php?note=9#note_9) નમામિ સ્વામિનં સદા. ૮

અહો પ્રભુ સ્તુતિ કરું, સુ એટલી ઇચ્છા ધરું;

તવાંઘ્રિની[10](kalash_1/footnotes.php?note=10#note_10) સ્મૃતિ રહે, વિહારીલાલજી કહે. ૯

ઉપજાતિવૃત્ત

રહો સ્મૃતિ અંતરમાં તમારી, અખંડ ઇચ્છા ઉર એ જ ધારી;

ચરિત્ર ચાહી ઉચરું તમારાં, સદા હરો સંકટ જે અમારાં. ૧૦

વિઘ્નો નિવાર્યાં વૃષ[11](kalash_1/footnotes.php?note=11#note_11) ભક્તિ કેરાં, હર્યાં મુનીવૃંદ તણાં ઘણેરાં;

જે વિપ્ર હસ્તિ તણું દાન લીધું, તેનું તમે પાપ નિવારી દીધું. ૧૧

કૃત્યા થકી ભક્ત લીધો ઉગારી, તેવી રીતે પીડ હરો અમારી;

પરસ્પરે દૈત્ય લડી મરાવ્યા, એવી રીતે સંત સુખી કરાવ્યા. ૧૨

ઘણા જનોનાં અતિ કષ્ટ કાપ્યાં, અહો કૃપાળો સુખ સદ્ય આપ્યાં;

ડુબી જતાં નાવ તમે જ તાર્યાં, સંભારતાં માણસને ઉગાર્યાં. ૧૩

મહી નદીમાં કરુણા કરીને, ઉગારી લીધા રઘુવીરજીને;

સંભારતાં એમ જ સદ્ય આવો, અહો દયાળો દુઃખથી બચાવો. ૧૪

નાજા શિરે જ્યાં જસદેણ ભૂપે, કરી પ્રતિજ્ઞા થઈ ક્રોધ રૂપે;

તમે જઈ દર્શન સદ્ય દીધું, તે ભક્તનું સંકટ નાશ કીધું. ૧૫

વડોદરામાં મુનિ મુક્ત જ્યારે, જીત્યા સભા જૈ નૃપ પાસ ત્યારે;

સહાયતા ત્યાં પણ સદ્ય કીધી, હૈયા વિષે અદ્‌ભુત હામ દીધી. ૧૬

હતા શિશુ શ્રીભગવત્પ્રસાદ, પડ્યા રથેથી ઉપજ્યો વિષાદ;[12](kalash_1/footnotes.php?note=12#note_12)

તમે જ તેને પણ ઝીલિ લીધા, ઘણા જનોને સુખી એમ કીધા. ૧૭

આ ગ્રંથનો પંથ પુરો ન જાણું, આશા તમારી ઉર એક આણું;

વિઘ્નો બધાં દૂર કરો દયાળ, માગે મુખે એ જ વિહારીલાલ. ૧૮

શાર્દૂલવિક્રીડિતવૃત્ત

વંદૂં રામપ્રતાપ ભ્રાત હરિના જે આપ નિષ્પાપ છે,

શ્રીસંકર્ષણ જેહને જન કહે એવા જ તે આપ છે;

જેણે શ્રીહરિની સમીપ રહિને લાવો લીધો છે ઘણો,

જેનામાં શુચિતા[13](kalash_1/footnotes.php?note=13#note_13) તથા સુજનતા[14](kalash_1/footnotes.php?note=14#note_14) સર્વે દિસે સદ્‌ગુણો. ૧૯

ઇચ્છારામજિ શ્યામના અનુજ[15](kalash_1/footnotes.php?note=15#note_15) જે તેને નમું નેહથી,

રૂડો ઉત્તમ ગ્રંથ એહ રચવા જુક્તિ જડે જેહથી;

જેના વંશ વિષે ધર્યો જનમ મેં[16](kalash_1/footnotes.php?note=16#note_16) એ પાસ માગું અહો,

શ્રદ્ધા જેવી જણાઈ ગ્રંથ રચતાં તે અંત સુધી રહો. ૨૦

દોહરો દ્વિઅર્થી

જનમ્યા કૌશળ દેશમાં, દ્વિજાતિ કુળમાં ધીર;

વિદેશગત વધુ ભ્રાત જુત,[17](kalash_1/footnotes.php?note=17#note_17) વંદૂં તે રઘુવીર. ૨૧

વસંતતિલકાવૃત્ત

જેને મહાપ્રભુજીએ પદ આપ આપ્યું,

જેનું વિશેષ જનમાં યશ વિશ્વ વ્યાપ્યું;

જેણે પ્રસન્ન પરિપૂર્ણ કર્યા હરિને,

વંદૂં સદા સદગુરુ રઘુવીરજીને. ૨૨

આચાર્યધર્મ બહુ મર્મ સુકર્મ જાણે,

સુજ્ઞાનવાન અભિમાન ઉરે ન આણે;

દેતા વિશેષ ઉપદેશ કૃપા કરીને,

વંદૂં સદા સદગુરુ રઘુવીરજીને. ૨૩

જેણે મને નિજ કને રથમાં લઈને,

કીધાં પ્રયાણ સુખ સૌ વિધિનાં દઈને;

દીધી શિખામણ સુધા સમ ઉચ્ચરીને,

વંદૂં સદા સદગુરુ રઘુવીરજીને. ૨૪

માલિનીવૃત્ત

હરિ ચરિત તણો છે જાણિયે ગ્રંથ જેહ,

સુખકર હરિલીલાકલ્પતર્વાખ્ય[18](kalash_1/footnotes.php?note=18#note_18) તેહ;

રચિત રસિક જેણે પૂર્ણ પ્રેમે કરીને, વિનય સહિત વંદૂં શ્રીરઘુવીરજીને. ૨૫

ભુજંગપ્રયાતવૃત્ત

કૃપાસિંધુયે મસ્તકે હાથ થાપ્યો,

દયા આણીને ઉત્તરાખંડ આપ્યો;

ઉરે એહના સદ્‌ગુણો આણી યાદ,

નમું પ્રેમથી શ્રી અયોધ્યાપ્રસાદ. ૨૬

રચ્યું મૂળિમાં ધામ ઉદ્દામ[19](kalash_1/footnotes.php?note=19#note_19) જેણે,

તથા શ્રીછપૈયે કર્યું ધામ તેણે;

દઈ બોધ સૌનો મટાડ્યો વિષાદ,

નમું પ્રેમથી શ્રી અયોધ્યાપ્રસાદ. ૨૭

શાર્દૂલવિક્રીડિતવૃત્ત

જે વીરો ત્રણથી કનિષ્ઠ વયમાં શ્રેષ્ઠત્વ વિદ્યા વિષે,

દેવાચાર્ય[20](kalash_1/footnotes.php?note=20#note_20) સમાન થાય ગણના દક્ષત્વ[21](kalash_1/footnotes.php?note=21#note_21) એવું દિસે;

જેની પંડિતતા સદા વિનયદા દીઠી નહીં ગર્વદા,

સીતારામ સુનામ ધામ ગુણના વંદૂં મુદા સર્વદા. ૨૮

વંદૂં શ્રીભગવત્પ્રસાદ ભગવદ્‌ભક્તિપ્રયુકતઃ સદા,

શાસ્ત્રજ્ઞાન સમર્થ અર્થ સઘળા જાણે જણાવે મુદા;

જેણે ગ્રંથ રચ્યો રુડો અતિ હરીલીલાપ્રદીપાખ્ય છે,

શ્રીમદ્‌ભાગવતોપરી વળી કરી ટીકાન્વયાર્થાખ્ય છે. ૨૯

ગાંભીર્યાદિ ગુણો ન થાય ગણના સૌજન્યતા[22](kalash_1/footnotes.php?note=22#note_22) શી કહું,

કામ ક્રોધ તથા ન લોભ મનમાં સંસાર જાણે સહુ;

દેવાચાર્ય સમાન શુદ્ધ વચનો મીઠાં મુખે ઉચ્ચરે,

વંદૂં શ્રી ભગવત્પ્રસાદ પિતરં જેનાથિ સ્વેચ્છા સરે. ૩૦

વસંતતિલકાવૃત્ત

ગોપાળજીતનુજ કૃષ્ણપ્રસાદ નામ,

ભાષ્યાદિ કાવ્ય વળી શાસ્ત્ર તણા સુધામ;

ધર્માન્વયે[23](kalash_1/footnotes.php?note=23#note_23) રવિ સમાન વિરાજમાન,

વંદૂં સદૈવ સદબુદ્ધિ તણા નિધાન. ૩૧

શિખરિણીવૃત્ત

મુકુંદાનંદાખ્ય પ્રગટ પ્રભુના પૂજક સદા,

નમું તેને નિત્યે મહત ગુરુ જાણી મનમુદા;

વિરાજે વર્ણીન્દ્ર પ્રમુખ હરિના સેવક વિષે,

કૃપાકારી ભારી અનઘ[24](kalash_1/footnotes.php?note=24#note_24) અવિકારી દિલ દિસે. ૩૨

નમું મુક્તાનંદ પ્રભુપદ તણા સેવક સદા,

મહાશાસ્ત્રાભ્યાસી વ્યરથ ન ગુમાવે પળ કદા;

કરે વાર્તા જ્યારે સુરસરિત[25](kalash_1/footnotes.php?note=25#note_25) ધારા સમ વહે,

કુસંગી સત્સંગી સકળ જન ચિત્તે અતિ ચહે. ૩૩

સગ્ધરાવૃત્ત

સાધ્યો અષ્ટાંગયોગ પ્રગટ હરિ તણી પ્રીતિ માટે પ્રયત્ને,

શોધી વેદાંત તત્ત્વો સકળ ગૃહિ લીધાં જેમ સિંધુથી રત્ને;

આધિ વ્યાધિ ઉપાધિ પ્રણતજન[26](kalash_1/footnotes.php?note=26#note_26) તણી ટાળી કીધી સમાધિ,

ગોપાળાનંદ સ્વામી સકળ ગુણનિધિ વંદું માયા અબાધિ. ૩૪

જેને શ્રીભક્તિપુત્રે નિજજન બહુના ઉપરી આપ કીધા,

બંને આચાર્ય કેરા ઉપરી કરી વળી હાથમાં હાથ દીધા;

જેનો સદ્‌બોધ પામી વટપુરપતિયે[27](kalash_1/footnotes.php?note=27#note_27) સાર લીધો ધરીને,

ગોપાળાનંદ સ્વામી સકળ ગુણનિધિ વંદું પ્રેમે કરીને. ૩૫

શાર્દૂલવિક્રીડિતવૃત્ત

બ્રહ્માનંદમુનિ કવિ અતિ ભલા જે શીઘ્ર કાવ્યો કરે,

હેતે હાસ્ય રસે હસાવી હરિને ધ્યાને છબી તે ધરે;

જેને શ્યામ સખા સમાન ગણિને રાખે સમીપે સદા,

એવા બ્રહ્મમુનિ મુનીન્દ્ર પદને વંદૂં જ વંદૂં મુદા. ૩૬

નિત્યાનંદ મુનીન્દ્ર ચંદ્ર પ્રણમું જે શાસ્ત્ર સર્વજ્ઞ છે,

જેણે શ્રીહરિ પાસ શાસ્ત્ર ઉચર્યાં સર્વોપરી સુજ્ઞ છે;

જેની ભક્તિ અભંગ અંગ ગણિને રીઝ્યા મહારાજ છે,

ટીકાઓ કરી શ્રેષ્ઠ શાસ્ત્ર ઉપરી પ્રખ્યાત એ આજ છે. ૩૭

જેણે જીતી સભા અનેક પુરમાં વિદ્વજ્જનોની વડી,

દેવાચાર્ય સમાનતાની ઉપમા જેને જુઓ છે જડી;

જે પ્રત્યક્ષ પ્રભુ તણી સુનવધા ભક્તિતણું પાત્ર છે,

જેને એક અનન્ય ઇષ્ટ ઉરમાં શ્રીસ્વામિજી માત્ર છે. ૩૮

શિખરિણીવૃત્ત

સ્વરૂપે તો પોતે ત્રિગુણ પર વૃત્તિ ધરી રહે,

કરે વાર્તા એવી સુણી કદી નહીં સંશય રહે;

જુઓ જીતી જેણે મનમથ અમર્ષાદિક ચમૂ,[28](kalash_1/footnotes.php?note=28#note_28)

ગુણાતીતાનંદં સકળ ગુણકંદં[29](kalash_1/footnotes.php?note=29#note_29) નમું નમું. ૩૯

મને સત્સંગીના નિયમ શુભ આપી સુખી કર્યો,

દયા આણી વાણી વદિ શુભ વળી સંશય હર્યો;

કર્યો એવો જેવો વૃષકુળપતિને[30](kalash_1/footnotes.php?note=30#note_30) મન ગમું,

ગુણાતીતાનંદ સકળ ગુણકંદં નમું નમું. ૪૦

સદા શ્રીજી પાસે રહી રહી રહસ્યો સુણી લિધાં,

દયા આણી વાણી વદિ સુજનને જ્ઞાન જ દિધાં;

સદા શાંતાકારં[31](kalash_1/footnotes.php?note=31#note_31) મહત ગુણવંતં મુનિવરં,

શુકાનંદ સ્વામી પ્રણમું પ્રતિપન્ન[32](kalash_1/footnotes.php?note=32#note_32) પ્રિયકરં. ૪૧

શાર્દૂલવિક્રીડિતવૃત્ત

ભોળાનાથ ભલા જ ભક્ત હરિના શાસ્ત્રી સુશાણા ઘણા,

રૈક્ક જ્ઞાતિ સુજાણ શાસ્ત્ર સઘળાં તત્ત્વજ્ઞ તત્ત્વો તણા;

સારો શાંત સ્વભાવ ભાવ પ્રભુમાં જે મૂજ વિદ્યાગુરુ,

તેને નિત્ય પ્રણામ પ્રેમ ધરીને બે હાથ જોડી કરું. ૪૨

વૈતાલીયવૃત્ત

કરુણા શુભ સંતની મળે, મનના સર્વ મનોરથો ફળે;

મુનિ સૌ પદ વંદના કરું, હરિલીલામૃત ગ્રંથ આદરું. ૪૩

ઇતિ શ્રી વિહારીલાલજીઆચાર્યવિરચિતે હરિલીલામૃતે

પ્રથમકલશે મંગલાચરણનામ પ્રથમો વિશ્રામઃ ॥૧॥

|  |  |  |
| --- | --- | --- |
| * [Vachanamrut](../vachanamrut/ "Vachanamrut") * [Swamini Vato](../vato/ "Swamini Vato") * [Kirtan Muktavali](../kirtan/ "Kirtan Muktavali") | * [Nishkulanand Kavya](../kavya/ "Nishkulanand Kavya") * [Aksharamrutam](../aksharamrutam/) * [Bhaktachintamani](../chintamani/) | * [Bhagwad Gita](../gita/) * [Bhagvat Purana](../bhagvat/) * [Feedback](../feedback.php?s=Harililamrut&f=index.php "Send me feedback") |

[Anirdesh.com ©2018](../)

---

## Kalash 1 / Vishram 2

# કળશ ૧

## વિશ્રામ ૨

## (અથ ગ્રંથોત્પત્તિકથનમ્)

શાર્દૂલવિક્રીડિતવૃત્ત

જન્મ્યા કૌશલ દેશ વેષ બટુનો[1](kalash_1/footnotes.php?note=33#note_33) લૈ તીર્થ માંહિ ફર્યા,

રામાનંદ મળ્યા સ્વધર્મ ચલવ્યો ને યજ્ઞ મોટા કર્યા;

મોટાં ધામ[2](kalash_1/footnotes.php?note=34#note_34) રચ્યાં રહ્યા ગઢપુરે બે દેશ ગાદી કરી,

અંતર્ધાન થયા લીલા હરિ તણી સંક્ષેપ એ ઉચ્ચરી. ૧

શ્રી વૃત્તાલયમાં અચિંત્યમુનિએ રાજા અભેસિંહને,

જે લીલામૃત કૃષ્ણનું કરી કૃપા પાયું પમાયું જને;[3](kalash_1/footnotes.php?note=35#note_35)

તે વર્ણીવરને નમું વળી નમું તે ભૂપતિ હંસને,[4](kalash_1/footnotes.php?note=36#note_36)

તેના પૂર્વજ જે થયા હરિજનો વંદૂં જદૂવંશને. ૨

નિત્યાનંદ તણા સુશિષ્ય સુમતિ જ્ઞાતા જનો સૌ કહે,

ભૂમાનંદમુનિ ભલા ભગવદી વૃત્તાલયે તે રહે;

સાધૂતા ગુણ શ્રેષ્ઠ શ્રીહરિ તણી લીલા સદા ઉચ્ચરે,

બેસીને દૃઢ આસને પ્રભુ તણું જે ધ્યાન નિત્યે ધરે. ૩

તાપે ગ્રીષ્મ ને તપ્યાં તન અતિ એવા અરણ્યે ચરા,[5](kalash_1/footnotes.php?note=37#note_37)

ગંગા નીર તરંગથી તન વિષે તે શાંતિ પામે ખરા;

તે રીતે ત્રણ તાપથી તપિત જે આવે જનો આદરે,

ભૂમાનંદમુનિની વાણી સરિતા તે તાપ તેના હરે. ૪

જૈ બેઠા હરિમંડપે હરિ તણા તે ધ્યાનમાં એકદા,

પાટીદાર વસો નિવાસી જન જે તે આવિયા ત્યાં તદા;

જેના તાત અમીન દાસ તુલસી સદ્‌ભાગ્યશાળી હતા,

એવા વાઘજીભાઈ આ સમયમાં સત્સંગમાં છે છતા. [6](kalash_1/footnotes.php?note=38#note_38) ૫

શ્રીજી નિર્મિત ધર્મસેતુ પર જે પ્રીતિ સુરીતી કરે,

શ્રીજી સ્થાપિત દેવ ગાદિપતિનો જે પક્ષ પક્કો ધરે;

જેણે મુખ્ય ગુણાતીતાખ્ય મુનિનો સત્સંગ જૈને કર્યો,

સદ્‌ભક્તિશ્રવણાખ્યમાં[7](kalash_1/footnotes.php?note=39#note_39) પૃથુસમો[8](kalash_1/footnotes.php?note=40#note_40) સદ્‌ભાવ જેણે ધર્યો. ૬

ઉપજાતિ

તે વાઘજીભાઇ વિવેકી સારા, પ્રીતે હરિમંડપમાં પધાર્યા;

ભૂમાખ્ય મોટા મુનિને નિહાળી, લાગ્યા પગે મસ્તક નેણ ઢાળી. ૭

ત્યાં ધ્યાનમાંથી મુનિ તેહ જાગ્યા, પ્રેમે લળી[9](kalash_1/footnotes.php?note=41#note_41) વાઘજી પાય લાગ્યા;

હરિ સુલીલામૃત ગ્રંથ કેરી, કથા વખાણી મુનિએ ઘણેરી. ૮

બોલ્યા તહાં વાઘજીભાઈ વાણી, અહો કૃપાનાથ કૃપા સુ આણી;

પૂછું હવે ઉત્તર એહ આપો, સમર્થ છો સંશય સર્વ કાપો. ૯

હરિ સુલીલામૃત ગ્રંથ નામ, કેણે રચ્યો છે રહી કેહ ઠામ?

તે ગ્રંથ કેરી ઉતપત્તિ જેહ, તમે કહો હે મુનિરાજ તેહ. ૧૦

ઇચ્છા મને છે અતિ જાણવાની, સારાંશ એનો ઉર આણવાની;

કહે મુનિ સાંભળ ભક્તરાજ, એ ગ્રંથ ઉત્પત્તિ સુણાવું આજ. ૧૧

તે ગ્રંથમાં છે પ્રભુનાં ચરિત્ર, શ્રોતા જનો થાય સુણી પવિત્ર;

શ્રીધર્મપુત્રે રઘુવીરજીને, આચાર્ય કીધા કરુણા કરીને. ૧૨

તેણે વળી જાણી ગતપ્રમાદ,[10](kalash_1/footnotes.php?note=42#note_42) આચાર્ય કીધા ભગવત્પ્રસાદ;

એણે પછી આણી ઉરે વહાલ, સ્થાપ્યા નિજસ્થાન વિહારીલાલ. ૧૩

તે એકદા સંત તણે સમાજે, આંહી સભામંડપમાં બિરાજે;

તારા વિષે શોભિત ચંદ્ર જેમ, શોભે સભામાં વૃષવંશી તેમ. ૧૪

તિથિ હતી રામ જયંતિ જ્યારે, આવ્યા હતા સંઘ અનેક ત્યારે;

ભાવીક તે ભક્ત બધા મળીને, આચાર્ય પાસે ઉચર્યા લળીને. ૧૫

રથોદ્ધતા

હે દયાળુ દિલમાં દયા કરો, આ અમારી વિનતિ ઉરે ધરો;

ગ્રંથ ધર્મસુતની લીલા તણા, વાંચવા ઉર ઉમંગ છે ઘણા. ૧૬

જે ચરિત્ર પ્રગટ પ્રભુ તણાં, છે લખેલ ગિરવાણમાં[11](kalash_1/footnotes.php?note=43#note_43) ઘણાં;

તે ન વાંચી શકિયે ભણ્યા વિના, કેમ શાંતિ ધરિયે સુણ્યા વિના. ૧૭

જેમ મિષ્ટ ફળ પેટીમાં ભરે, તાળું વાસી પછી આગળે ધરે;

જો ન હોય જન કુંચિદાર[12](kalash_1/footnotes.php?note=44#note_44) તો, લૈ શકે ન ફળ તે લગાર તો. ૧૮

તેમ શાસ્ત્રી જન વાંચીને કહે, તો જ સર્વજન સાંભળી લહે;

હોય ગ્રંથ શુભ દેશિ વાણીમાં, જ્ઞાન પ્રાપ્ત બહુ થાય પ્રાણીમાં. ૧૯

દેશિ વાણી સઉ જેવી ડાળિયો, મૂળ તેહ ગિરવાણ વાળિયો;

ધૂળમાં તરુ સમસ્ત મૂળ છે, ડાળમાં ફળ તથા સુફૂલ છે. ૨૦

સંપ્રદાય તણી શુદ્ધિ નામનો, ગ્રંથ સંસ્કૃત વિશેષ કામનો;

છે રચ્યો ગુરુ તમે કૃપા કરી, વાસુદેવ ભટ નામને ધરી. ૨૧

ગ્રંથ પ્રાકૃત[13](kalash_1/footnotes.php?note=45#note_45) લીલા સુસંગ્રહ, છે રચ્યો શુભ તમે દયા સહ;

કૃત્ય આપ કરવાનું છે કર્યું, ધન્ય દેશિકપણું[14](kalash_1/footnotes.php?note=46#note_46) તમે ધર્યું. ૨૨

ચોપાઈ

સુણી બોલ્યા આચાર્ય ઉમંગી, તમે સાંભળો સૌ સત્સંગી;

ગ્રંથ છે ઘણા તે શું ગણાવું, સંખ્યા મુખ્ય ગ્રંથની સુણાવું. ૨૩

સત્સંગિજીવન શુભ નામ, ગ્રંથ ગીર્વાણ છે સુખધામ;

રચનાર શતાનંદ સ્વામી, નથી તેમાં રહી કાંઈ ખામી. ૨૪

ધર્મશાસ્ત્ર ગણાય છે સારું, લીલા પ્રગટ તણી કહેનારું;

પૂરાં પ્રકરણ છે પાંચ જેમાં, સુણો શ્લોકની સંખ્યા છે તેમાં. ૨૫

યથાવૃત્ત[15](kalash_1/footnotes.php?note=47#note_47) પ્રમાણે કહીશ, સાડા સોળ હજાર પચીશ;

પણ લેખક ગણતી પ્રમાણે, શ્લોક સત્તર સહસ્ર સૌ જાણે. ૨૬

વળી એથી અધિક તો ગણાય, સાતસેં ને સત્યાવીશ થાય;

હરિલીલાકલ્પતરૂ જેહ, રઘુવીરજી રચનાર તેહ. ૨૭

આખા ગ્રંથના સ્કંધ છે બાર, વૃત્ત ઓગણત્રીસ હજાર;

એ થકી વળી ઉપર જે છે, પૂરેપૂરા પોણા ત્રણસેં છે. ૨૮

પણ લેખક ગણતી પ્રકાર, તેના શ્લોક તેત્રીસ હજાર;

એકત્રીસ બસેં ઉપરાંત, તેમાં ભાસે નહીં કાંઈ ભ્રાંત. ૨૯

એના માહાત્મ્યના જે અધ્યાય, ચૌદનો ગ્રંથ જૂદો જણાય;

શ્લોક લેખક સંખ્યા ગણીશ, સાતસેં ને ઉપર ઓગણીશ. ૩૦

હરિવાક્યસુધાસિંધુ જેહ, શતાનંદે રચ્યો ગ્રંથ તેહ;

વચનામૃત તેહનાં ગણી, કહું સંખ્યા સુણો તેહ તણી. ૩૧

ગઢડે ઉચર્યા અવિનાશી, એકસો ઉપરાંત ચોરાશી;[16](kalash_1/footnotes.php?note=48#note_48)

જાણો સારંગપુરનાં અઢાર, કારિયાણી તણાં કહું બાર. ૩૨

છે અઢાર લોયાનાં વિખ્યાત, ગામ પંચાળાનાં ગણો સાત;

વરતાલ તણાં વીશ જાણો, ત્રણ શ્રીપુરનાં[17](kalash_1/footnotes.php?note=49#note_49) ઉર આણો. ૩૩

બધાં બાસઠ ને શત બેય, સંખ્યા સર્વ મળી એવી છેય;

શ્લોક નાના મોટા નિરધાર, દશ ઓછા છે આઠ હજાર. ૩૪

શ્લોક લેખક સંખ્યા કહીશ, આઠ સહસ્ર શત એકત્રીસ;

ગ્રંથ હરિદિગ્વિજય છે સાર, નિત્યાનંદમુનિ રચનાર. ૩૫

એના અધ્યાય નામ હુલાસ, પૂરી સંખ્યા ઓગણપચાસ;

છસેં નવ તથા ત્રણ હજાર, તેમાં વૃત્તનો છે નિરધાર. ૩૬

શ્લોક લેખકના જ પ્રમાણો, સવા ચાર હજાર છે જાણો;

વળી રઘુવીરજી મહારાજે, ગ્રંથ કીધો છે નિજજન કાજે. ૩૭

દુર્ગપુરના માહાત્મ્યનો ગ્રંથ, તે છે પાવન મોક્ષનો પંથ;

હરિવાક્ય સુધાસિંધુ તણી, રચી છે ટીકા[18](kalash_1/footnotes.php?note=50#note_50) ઉત્તમ ઘણી. ૩૮

સર્વમંગળનું ભાષ્ય કીધું, તે તો શિષ્યોને જીવન દીધું;

ભલા શ્રીભગવતપ્રસાદ, તેના ગ્રંથ કહું કરી યાદ. ૩૯

એક તો હરિલીલાપ્રદીપ, રચ્યો છે રમાનાથ[19](kalash_1/footnotes.php?note=51#note_51) સમીપ;

અન્વયાર્થપ્રકાશિકા નામ, ભાગવત પર ટીકા ઉદ્દામ. [20](kalash_1/footnotes.php?note=52#note_52) ૪૦

હરિલીલાકલ્પતરુ કેરી, રચી છે ટીકા રુડી ઘણેરી;

હરિનો દિગ્વિજય છે ગ્રંથ, સજી તેની ટીકા શુદ્ધ પંથ. ૪૧

વળી સદ્‌ગુરૂ ગોપાળાનંદે, ઘણા ગ્રંથ રચ્યા ગુણવૃંદે;

ભગવદ્‌ગીતા ને ઈશાવાસ્ય, ભલાં તેનાં કરેલાં છે ભાષ્ય. ૪૨

સ્કંધ બીજો અગ્યારમો દશમો,ભાગવતનો છે ભણવાને વસમો;

તેની ટીકા સુગમ કરી દીધી, વ્યાસસૂત્ર તણી ટીકા કીધી. ૪૩

શ્રુતિ[21](kalash_1/footnotes.php?note=53#note_53) શાસ્ત્ર ઉપર દૃષ્ટિ સાંધી, વિષ્ણુયાગની પદ્ધતિ બાંધી;

ઝાલાવાડમાં શીયાણી ગામ, ભલા ત્યાં હતા ભટ શિવરામ. ૪૪

ગ્રંથ સત્સંગિજીવન માંય, પાંચમું પ્રકરણ છે જ્યાંય;

શિવરામને શ્રીહરિ કેરો, સારો સંવાદ દિસે ઘણેરો. ૪૫

થયા તેહ પછી બ્રહ્મચારી, અખંડાનંદ સંજ્ઞા છે ધારી;

એહ વર્ણી તથા ગુણવૃંદ, સાધુ સોમપ્રકાશાનંદ. ૪૬

જેને ભક્તિસુતે કહ્યા ભાઈ, સાધુ એવા તે જન સુખદાઈ;

રઘુવીરજીને પ્રભુ જ્યારે, પદ આપ્યું આચારજ ત્યારે. ૪૭

અખંડાનંદ સોમપ્રકાશ, મુક્યા જમણી ને ડાબી પાસ;

રચ્યો વર્ણીયે ગ્રંથ પવિત્ર, તેનું નામ છે હરિચરિત્ર. ૪૮

તેની ટીકા છે મન અભિરામ,[22](kalash_1/footnotes.php?note=54#note_54) તેનું તત્વાર્થબોધિની નામ;

તે તો ગોપાળજી સુત જેહ, રચી કૃષ્ણપ્રસાદે તો તેહ. ૪૯

જ્યારે હરિયે આચારજ થાપી, ગાદી અવધ્યપ્રસાદને આપી;

વર્ણી વાસુદેવાનંદ નામી, સાધુ માહાનુભાવાનંદ સ્વામી. ૫૦

ભુજ[23](kalash_1/footnotes.php?note=55#note_55) દક્ષિણ[24](kalash_1/footnotes.php?note=56#note_56) ને વામ[25](kalash_1/footnotes.php?note=57#note_57) સ્થાને, મુક્યા તે સમે શ્રી ભગવાને;

આચારજજી અયોધ્યાપ્રસાદે, શ્રુતિ શાસ્ત્ર તણી મરજાદે. ૫૧

ટીકા સત્સંગિજીવન તણી, રચી તે પણ છે શુભ ઘણી;

વર્ણી વાસુદેવાનંદે સીધ, ગ્રંથ સત્સંગિભૂષણ કીધ. ૫૨

તેની ટીકા તે વળી વાંચીયે, કરી કેશવપ્રસાદજીયે;

ટીકા સત્સંગિજીવન તણી, હેતુ નામે છે ઉત્તમ ઘણી. ૫૩

રચનાર શુકાનંદ સ્વામી, નથી તેમાં કશી પણ ખામી;

ચૈતન્યાનંદ સ્વામીયે જેમ, રચ્યો જ્ઞાનવિલાસ છે તેમ. ૫૪

સીતારામજીભાઇયે સત્ય, રચ્યો શ્રીહરિઆજ્ઞામૃત;

વ્યાસસૂત્ર તણું બીજું ભાષ્ય, મુક્તાનંદે કર્યું છે પ્રકાશ. ૫૫

ભાષ્ય શાંડિલસૂત્ર જ તણું, નિત્યાનંદે કર્યું શુભ ઘણું;

હરિસંભવાદિક રચ્યા જેહ, અચિંત્યાનંદવર્ણીયે એહ. ૫૬

યોગાનંદ થયા કવિરાજ, ગ્રંથો તેણે રચ્યા જન કાજ;

એ તો સંસ્કૃત ગ્રંથ ગણાવ્યા, મને જે કાંઈ સાંભરી આવ્યા. ૫૭

ગ્રંથ પ્રાકૃતનો નથી પાર, મુક્તાનંદ આદિક રચનાર;

બ્રહ્માનંદ પ્રેમાનંદ સ્વામી, નિષ્કુળાનંદે રાખી ન ખામી. ૫૮

ગણતાં કેટલાક ગણાવું, જીભથી કેમ પાર જણાવું;

નિત્ય એક અધ્યાય વંચાવે, શત વર્ષે નહિ પાર આવે. ૫૯

ઇન્દ્રવંશા

સત્સંગી સર્વે વળી બોલિયા ફરી, છોજી કૃપાનાથ સુણો કૃપા કરી;

આખ્યાન બીજાય અનેક છે સહી, તે ગ્રંથમાં ક્યાંઈ લખેલ છે નહીં. ૬૦

જે વૃદ્ધ ભક્તો હમણાં હયાત છે, તેને મુખે એવી અનેક વાત છે;

જ્યારે જનો તે હરિધામમાં જશે, આખ્યાન એ સર્વે અદર્શ[26](kalash_1/footnotes.php?note=58#note_58) તો થશે. ૬૧

અદ્‌ભૂત લીલા વળી એકઠી કરો, તે સર્વ તે ગ્રંથ વિષે તમે ધરો;

તે ગ્રંથ ભાષા ભલી ગુર્જરી વિષે, ગુંથાય તો સર્વ જનો ખુશી થશે. ૬૨

આચાર્ય જે જે પૂરવે થઈ ગયા, તે ગ્રંથ તેના મતના રચી ગયા;

જેનાથી ગ્રંથો વધતા રચાય છે, આચાર્ય તો ઉત્તમ તે ગણાય છે. ૬૩

આ લોકમાં ઊંચી ઘણી ઇમારતો, સારી રચે છે બહુ સાહુકાર તો;

સદ્‌ગ્રંથ મોટા નિજ સંપ્રદાયના, આચાર્ય સાધારણથી રચાય ના. ૬૪

હીરા તણું મૂલ ઝવેરી જાણશે, બીજા જનો કંકર તે પ્રમાણશે;

ગ્રંથોનુ માહાત્મ્ય પુરું પ્રવીણને,[27](kalash_1/footnotes.php?note=59#note_59) તે તુચ્છ લાગે જન બુદ્ધિહીણને. ૬૫

**પુષ્ટિ વધે ગ્રંથથી સંપ્રદાયની, છે એ જ રીતિ જગમાં સદાયની;**

**જે પંથના ગ્રંથ નહીં પ્રકાસશે, ભફ્ફાકિયા પંથ સમાન ભાસશે. ૬૬**

આ જે કરી પ્રાકૃત ગ્રંથ માગણી, તે તો દયાળુ તમને ભલા ગણી;

જાણે ન જે સંસ્કૃત નારી ને નરો, તે સર્વ માટે ઉપકાર તો કરો. ૬૭

કૂવાનું પાણી ગુણવાન[28](kalash_1/footnotes.php?note=60#note_60) પામશે, નિરાશી થૈને ગુણહીન તો જશે;

ગંગા ગુણી નિર્ગુણીને નહીં ગણે, દે સર્વને નીર દયાપણે ઘણે. ૬૮

તેવી દયા દિલ ધરો તમે બહુ, સ્વશિષ્ય જાણો ન ભણ્યા ભણ્યા સહુ;

એવો રચો ગ્રંથ અપૂર્વ[29](kalash_1/footnotes.php?note=61#note_61) રંગથી,[30](kalash_1/footnotes.php?note=62#note_62) જે ગ્રંથ વાંચે જન સૌ ઉમંગથી. ૬૯

પુષ્પિતાગ્રાવૃત્ત

કરી સુવિનતિ એવી એહ કાળે, સુણી મન માંહિ ધરી વિહારીલાલે;

નિજજન હિત ચિત્તમાં વિચાર્યું, દૃઢ કરી ગ્રંથ રચ્યાનું કામ ધાર્યું. ૭૦

ઇતિ શ્રી વિહારીલાલજીઆચાર્યવિરચિતે હરિલીલામૃતે પ્રથમકલશે

ભૂમાનંદમુનીન્દ્ર-વાઘજીભાઈ સંવાદે ગ્રંથરચનાર્થે

હરિભક્તકૃત આચાર્યવિનતિનામ દ્વિતીયો વિશ્રામઃ ॥૨॥

|  |  |  |
| --- | --- | --- |
| * [Vachanamrut](../vachanamrut/ "Vachanamrut") * [Swamini Vato](../vato/ "Swamini Vato") * [Kirtan Muktavali](../kirtan/ "Kirtan Muktavali") | * [Nishkulanand Kavya](../kavya/ "Nishkulanand Kavya") * [Aksharamrutam](../aksharamrutam/) * [Bhaktachintamani](../chintamani/) | * [Bhagwad Gita](../gita/) * [Bhagvat Purana](../bhagvat/) * [Feedback](../feedback.php?s=Harililamrut&f=index.php "Send me feedback") |

[Anirdesh.com ©2018](../)

---

## Kalash 1 / Vishram 3

# કળશ ૧

## વિશ્રામ ૩

ઉપજાતિ

કહે ભૂમાનંદ મુનીન્દ્ર મુક્ત, હે વાઘજીભાઈ સુણો સુભક્ત;

વિહારીલાલે મનમાં વિચારી, બોલાવિયા સદ્‌ગુરુ બુદ્ધિ સારી. ૧

તેનાં કહું નિરમળ શુદ્ધ નામ, તથા કહું સદ્‌ગુણ એહ ઠામ;

આચાર્ય પાસે મુનિ એહ આવ્યા, જોતાં ભલા અંતર માંહિ ભાવ્યા. ૨

સ્રગ્ધરા

જ્ઞાની ધ્યાની અમાની મુનિશિરમણિ[1](kalash_1/footnotes.php?note=63#note_63) શ્રી અદ્‌ભુતાનંદસ્વામી,

જેણે કામાદિ જીત્યા તજી તનમમતા તીવ્ર વૈરાગ્ય પામી;

સારી સેવા સજીને સમય સમયમાં શ્રીજીને રાજી કીધાં,

પામ્યા હાર પ્રસાદી ચરણ હરિ તણા છાતિમાં ચાંપિ લીધા. ૩

ગોપાળાનંદ કેરા સુગુણી મુનિ હતા શિષ્ય સારા અનેક,

તે સૌમાં મુખ્ય તે તો સકળ જન કહે પુરુષાનંદ એક;

જેણે કાંઈ જુદાઈ લવ સમ ન ગણી શ્રી રઘુવીર સાથે,

સાચું સખ્યત્વ તેથી સતત મન ધર્યું તેહ ધર્માધિનાથે. [2](kalash_1/footnotes.php?note=64#note_64) ૪

શિખરિણી

અનંતાનંદાખ્ય પ્રભુપદ તણા પૂજક સદા,

વડા તે વર્ણીન્દ્ર પ્રગટ હરિવાર્તાકર મુદા;

મુકુંદાનંદે તો નિજ સકળ શિષ્યોપરી[3](kalash_1/footnotes.php?note=65#note_65) ભણ્યા,[4](kalash_1/footnotes.php?note=66#note_66)

વિહારીલાલે તે સ્વમત પૂછવા ઉત્તમ ગણ્યા. ૫

સ્રગ્ધરા

વિજ્ઞાનાનંદસ્વામી વિદુષજનમણી[5](kalash_1/footnotes.php?note=67#note_67) હું હતો તેહ પાસ,

નિષ્કામાનંદ વર્ણી અતિ શુભમતિમાન્ બાળમુકુંદદાસ;

આવ્યા ત્યાં આઠમા તો પરમ નિપુણ જે કૃષ્ણજીવનદાસ,

આચાર્યે માન આપ્યું મધુર વચનથી આપ બેસારી પાસ. ૬

ઉપજાતિ

ભક્તિ મળી વલ્લભદાસ નામ, જે સાધુ છે સદ્‌ગુણના સુધામ;

ચૈતન્ય આનંદમુનીન્દ્ર કેરા, તે શિષ્ય સારા મતિમાન્ ઘણેરા. ૭

લાગ્યા ભલા તે રઘુવીરજીને, મહાંત કીધા ગુણી તે મુનીને;

સદૈવ કાળે સત્સંગ કેરો, મમત્વ રાખે મનમાં ઘણેરો. ૮

સેવ્યા ઘણા સદ્‌ગુરુ સ્નેહ આણી, તેથી થઈ તેની વિશુદ્ધ વાણી;

તે સંતને ગ્રંથ વિચાર કાળે, બોલાવિયા પાસ વિહારીલાલે. ૯

કેવા દિસે તે નવ સંત સાથ, જેવા વિરાજે નવ યોગિનાથ;

તેમાં વિરાજે વૃષવંશિ ભૂપ, જેવા વિદેહી નૃપતિ[6](kalash_1/footnotes.php?note=68#note_68) અનૂપ. ૧૦

વૈતાલીય

મુનિ તે નવને તહાં સહી, વૃષવંશે બધી વારતા કહી;

શુભ પ્રાકૃત ગ્રંથ તો ખરો, હરિભક્તો મુજને કહે કરો. ૧૧

કરું પ્રાકૃત કે ન આ સમે, ઉચરો શાસ્ત્ર પ્રમાણ તે તમે;

સુણી વર્ણી સુસંત બોલિયા, ન કરો એમ કહે જે ભોળિયા. ૧૨

ધર્માધિપતિપણું ધરી, સમઝાવે મત પ્રાકૃતે કરી;

વળી ભાગવતે લખ્યું દિસે, શુભ એકાદશકંધને વિષે. ૧૩

સ્તુતિ પ્રાકૃત સંસ્કૃતે કરી, કરવાથી દિલ રીઝશે હરિ;

વળી વાંચી જુવો સુધિયની,[7](kalash_1/footnotes.php?note=69#note_69) શુભ શિક્ષા મુનિ પાણિનીયની. [8](kalash_1/footnotes.php?note=70#note_70) ૧૪

શુભ પ્રાકૃત સંસ્કૃતે ધર્યા, વરણોચ્ચાર સ્વયંભુયે[9](kalash_1/footnotes.php?note=71#note_71) કર્યા;

નથી પ્રાકૃતની નિષિદ્ધતા, લખી કોઈ મુનિયે પ્રસિદ્ધતા. ૧૫

વચનામૃત વિઠ્ઠલેશનાં,[10](kalash_1/footnotes.php?note=72#note_72) વ્રજભાષાકૃત છે સ્વદેશનાં;

જડ[11](kalash_1/footnotes.php?note=73#note_73) પ્રાકૃતને નિષેધશે, પણ પોતે મુખ બોલતો હશે. ૧૬

જન જે વિદુષો ન નિંદશે, ખળ નિંદે કદી તેથી શું થશે;

સુખથી શુભ ગ્રંથ આદરો, હરિભક્તો ખુશી થાય તે કરો. ૧૭

સુણી તે વૃષગાદીના પતિ,[12](kalash_1/footnotes.php?note=74#note_74) મુદ પામ્યા નિજ અંતરે અતિ;

પછી મુખ્ય સુકારભારીને, વળી પૂછ્યું મનમાં વિચારીને. ૧૮

ઉપજાતિ

મુખ્યત્વ ગોવર્ધનદાસ નામ, છે ઠાસરા તેહનું જન્મ ઠામ;

વિખ્યાત છે નાગર વૈશ્ય નાતે, છે રાજનીતિ શુભ જાણ જાતે. ૧૯

પિતાતણું નામ દયાળજી છે, ભ્રાતા વડા મોહનલાલજી છે;

છે ભાઈ બીજો પણ કૃષ્ણદાસ, ત્રીજોય પીતાબંર તેની પાસ. ૨૦

ચતુર્થ તો જાદવજી ગણાય, તે પાંચ ભાઈ સુખિયા સદાય;

બે બેન તેમાં પણ એમ જાણો, સુભાગ્યશાળી નવલ પ્રમાણો. ૨૧

જે ઠાસરાના જન બાપુભાઈ, તેની સુપત્નિ સતિ તે ગણાઈ;

સત્સંગી બાઈ કઠલાલ કેરી, વાતો પ્રભુ કેરી કરે ઘણેરી. ૨૨

તે એક કાળે અવલેંજ આવી, સત્સંગની વાત ઘણી સુણાવી;

તે સાંભળીને નવલે વિચાર્યું, દાસત્વ શ્રીજીતણું દિલ ધાર્યું. ૨૩

તે નાત કેરા જન જે બધાય, સત્સંગનો દ્વેષ કરે સદાય;

તે કારણે ગુપ્ત ભજે હરિને, પિતા પતિ આદિકથી ડરીને. ૨૪

તેણે પ્રતિજ્ઞા કરી એવી આપે, જો પુત્ર પામું પ્રભુને પ્રતાપે;

તો શ્રીહરિને ચરણે લગાડું, તે પુત્રને અન્ન પછી જમાડું. ૨૫

દયાનિધિ સ્વામી દયા કરે છે, મનોરથો ભક્ત તણા પુરે છે;

તે બાઈ પોતે શુભ પુત્ર પામી, ખુશી થવા માંહિ રહી ન ખામી. ૨૬

ખુશી થયું એ થકી આખું ગામ, માયે ધર્યું માધવલાલ નામ;

ભાળી ભલો એવું ભવિષ્ય ભાસે, પરાક્રમી પુત્ર પ્રવિણ થાસે. ૨૭

મોટા થયા માધવલાલભાઈ, પિતા થકી કીર્તિ કરી સવાઈ;

અંગ્રેજ લોકો પણ માન આપે, રાજા ઘણા વેણ નહીં ઉથાપે. ૨૮

કર્યો ભલો ભૂપતિ કારભાર, સત્સંગમાં પ્રીતિ ધરી અપાર;

રહ્યાં ગૃહસ્થાશ્રમમાં સદાય, તથાપિ જુદા જળકંજ[13](kalash_1/footnotes.php?note=75#note_75) ન્યાય. ૨૯

હવે કહું વાત દયાળજીની, તેણે લીધી આશ્રયતા હરિની;

સુપત્નિ તેની અવલ પ્રમાણી, તેણે પતિને કહી એવી વાણી. ૩૦

સત્સંગી થાતાં ભય છે અપાર, મુકે મળી સૌ ઘર નાતબાર;

સત્સંગ છાનો મન માંહિ રાખો, કંઠી તથા તીલક કાઢી નાખો. ૩૧

મારું કહ્યું સ્વામી જરૂર માનો, નૈ તો મહાક્લેશ નક્કી થવાનો;

બોલ્યા સુણી શેઠ દયાળદાસ, તમે ન રાખો તૃણમાત્ર ત્રાસ. [14](kalash_1/footnotes.php?note=76#note_76) ૩૨

સત્સંગ દ્રઢ રાખવા વિષે

સર્વે થકી શ્રીહરિ છે સમર્થ, બીજા તણી બીક બધાની વ્યર્થ;

શરીરને સંકટ શ્રેષ્ઠ થાય, તથાપિ સત્સંગ નહીં તજાય. ૩૩

ફણીન્દ્રને[15](kalash_1/footnotes.php?note=77#note_77) તો મણિ પ્રિય લાગે, તે જીવતાં તો કદીયે ન ત્યાગે;

સત્સંગ કીધો નિજ શીશ સાટે, નહીં તજુ નાતતણે ઉચાટે. ૩૪

**પૂર્વે કર્યો છે સતસંગ જેણે, તજ્યો નથી તે ભય પામી તેણે;**

**પ્રહલાદને દુઃખ અપાર દીધું, સત્સંગ માટે સહુ સાંખી લીધું. ૩૫**

વિભીષણે જો સતસંગ કીધો, તે ભ્રાત બીકે નહીં ત્યાગી દીધો;

ડર્યો નહીં દૈહિક દુઃખ માટે, સત્સંગ રાખ્યો નિજ શીશ સાટે. ૩૬

નારી સતી જે પતિને વરે છે, તે ત્યાગ શું તે પતિનો કરે છે?

મેં શ્રીહરિને તન ચિત્ત તેમ, અર્પી દીધું તે લઉં પાછું કેમ? ૩૭

જો કોઈ રાજા કદી કાંધ મારે,[16](kalash_1/footnotes.php?note=78#note_78) જો લોક ધિક્કાર ઘણા ઉચારે;

સંબંધિ સર્વે પ્રતિકૂળ થાય, તથાપિ સત્સંગ નહીં તજાય. ૩૮

જેને જણાણો વ્યવહાર ખોટો, સત્સંગમાં માલ ગણ્યો જ મોટો;

તે જ્ઞાતિ માટે નહીં કંઠી તોડે, બદામ[17](kalash_1/footnotes.php?note=79#note_79) માટે મણિ કોણ છોડે. ૩૯

જેણે સુધાપાન[18](kalash_1/footnotes.php?note=80#note_80) કર્યું જ લેશ, તે થાય પ્રત્યેક રગે પ્રવેશ;

પછી ભલે મસ્તક જો કપાય, તથાપિ પીધું ન પીધું ન થાય. ૪૦

એવી જ રીતે સતસંગ રંગ, વ્યાપી રહ્યો અંતર બાહ્ય અંગ;

આત્મા વિષે તો અતિરંગ ભાસે, શરીર જાતાં પણ તે ન જાશે. ૪૧

ફરે કદાપિ બહુ દેશ કાળ, દશે દિશે દર્શિત[19](kalash_1/footnotes.php?note=81#note_81) દુઃખ ઝાળ;

જો દૈવિ માયા મુજને ડગાવે, ડગું નહીં હું કદીયે ડગાવ્યે. ૪૨

સતી પતિ સંગ બળે જઈને, નાસે નહીં દુઃખિત તે થઈને;

તેવી રીતે દુઃખ અથાગ થાય, તથાપિ સત્સંગ નહીં તજાય. ૪૩

મેરૂ ચળે ભૂમિ ફણીન્દ્ર[20](kalash_1/footnotes.php?note=82#note_82) મૂકે, કે વેદ વાણી વિધિદેવ[21](kalash_1/footnotes.php?note=83#note_83) ચૂકે;

ભાનૂ ઉદે પશ્ચિમ પાસ થાય, તથાપિ સત્સંગ નહીં તજાય. ૪૪

ધીરાં રહી ધીરજ ચિત્ત ધારો, સત્સંગ કેરો મહિમા વિચારો;

સારું ચણાવે ઘર શ્રેષ્ઠ ઘાટે, તજાય શું મચ્છર દુઃખ માટે? ૪૫

રથોદ્ધતા

શેઠ ચાર સુતને વરાવિયા, તે ગૃહસ્થ કરીને ઠરાવિયા;

પાંચમે પરણવાનિ ના કહી, બ્રહ્મચર્ય ધરીને રહ્યાં સહી. ૪૬

કૃષ્ણદાસ સુત જે બીજો કહ્યો, પ્રેમચંદ સુત તેહનો થયો;

શુદ્ધચિત્ત સતસંગ તો ધર્યો, થૈ વકીલ જય ધર્મનો કર્યો. ૪૭

રીઝિયા શ્રીભગવત્પ્રસાદજી, અદ્‌ભુતાખ્ય મુનિ અપ્રમાદજી;

જે પવિત્ર પછી નંદજી કહ્યા, એહ આદિક પ્રસન્ન સૌ થયા. ૪૮

તે પછી પણ પ્રધાન તે થયા, બાબી[22](kalash_1/footnotes.php?note=84#note_84) પાસ વડશિણોરમાં રહ્યાં;

કૃષ્ણભક્તિ ભલી ભાતથી કરે, ધર્મપક્ષ શિરસાટ તે ધરે. ૪૯

જાદવાખ્ય સુત જેહ ચારમો, તે થયો ન વર બીજી વારમો;[23](kalash_1/footnotes.php?note=85#note_85)

સ્ત્રી મુવા પછી વિરાગ આવિયો, સાંખ્યયોગ નિજ ચિત્ત ભાવિયો. ૫૦

ત્યાગમાર્ગ ધરવા રુચી ધરી, તાત કેરી સ્તુતિ બે સુતે કરી;

તાત આવી વરતાલમાં સિધા, વીર બેય રઘુવીરને દિધા. ૫૧

હાથ જોડી કરી શેઠ વિનતિ, બેય પુત્ર વિતરાગિ છે અતિ;

ત્યાગમાર્ગ તણી રૂચી લાવિયા, તેથી લાવી તમને ભળાવિયા. ૫૨

એવી વાણી કહી ઘેર તે ગયા, સાંખ્યયોગી સુત બેય તો થયા;

ધન્યભાગ્ય સુત ને પિતાતણું, શું માહાત્મ્ય મુખથી કહું ઘણું! ૫૩

વિક્રમાર્ક શક વર્ષ સંભવે, ઓગણીશ શત ઊપરે નવે;

બેય ભાઈ વરતાલ આવિયા, ભક્તરાજ ગુરુચિત્ત ભાવિયા. ૫૪

ઉપજાતિ

શ્રીજી તણા જાદવજી સુદાસ, રહ્યાં ગુણાતીત મુનીન્દ્ર પાસ;

થોડેક કાળે પ્રભુને ભજીને, મોક્ષે ગયા તે તનને તજીને. ૫૫

બીજાનું ગોવર્ધનદાસ નામ, તે તો રહ્યાં શ્રીવરતાલ ધામ;

પોતા તણી પુંજિ[24](kalash_1/footnotes.php?note=86#note_86) સમસ્ત જેહ, સત્સંગમાં વાવરી દીધી તેહ. ૫૬

સંતો જમાડ્યા વળી વસ્ત્ર કીધાં, ચાંદી તણાં પાત્ર રચાવી દીધાં;

તે પાત્ર અર્પ્યાં રઘુવીરજીને, પ્રસન્ન કીધા પ્રભુને ભજીને. ૫૭

નિષ્કામ નિઃસ્વાદ નિરાભિમાન, સત્સંગની વૃદ્ધિ કર્યાનું તાન;

સ્વાચાર્યનો પક્ષ પ્રસિદ્ધ સાચે, પેખ્યા અસાધારણ ગુણ પાંચે. ૫૮

શ્રીલક્ષ્મીનારાયણદેવ કેરાં, છે મંદિરો દેશ વિષે ઘણેરાં;

તે સર્વના ઉપરી કારભારી, તેને જ કીધા મતિ જોઈ સારી. ૫૯

આચાર્યજી શ્રીરઘુવીર જેહ, સ્વપુત્ર તુલ્યે ગણતા જ તેહ;

અનન્ય દાસત્વ નિહાળી અંગ, વિશ્વાસ રાખ્યો ઉરમાં અભંગ. ૬૦

પછી થયા શ્રીભગવત્પ્રસાદ, તેણેય રાખ્યા ગુણ સર્વ યાદ;

તેથી જ ગોવર્ધનદાસ કેરો, વિશ્વાસ રાખ્યો હૃદયે ઘણેરો. ૬૧

કહે ભૂમાનંદ મુનીન્દ્ર વાણી, સુણો કહું તે ઉર નેહ આણી;

દયાળજી કેરું કુટુંબ કેવું, સુભક્ત સર્વે વ્રજવાસી જેવું. ૬૨

પ્રત્યક્ષ કેરો મહિમા ન જાણે, પરોક્ષને લોક પછી વખાણે;

એવી જ છે આ જગકેરી રીત, જ્ઞાની કરે ચાહિ[25](kalash_1/footnotes.php?note=87#note_87) વિચાર ચિત્ત. ૬૩

આખ્યાન આવાં હરિભક્ત કેરાં, કથા પ્રસંગે સુણિયે ઘણેરાં;

તો વાસના અંતરમાંથી તૂટે, સંસારનાં બંધન છેક છૂટે. ૬૪

પ્રત્યક્ષ જ્યાં શ્રીહરિ હોય જ્યારે, એવા દિસે ભક્ત અનેક ત્યારે;

પછી પુરો પુણ્ય પ્રતાપ જેને, તેવા તણું દર્શન થાય તેને. ૬૫

પુષ્પિતાગ્રા

પરમ પુનિત આ કથા પ્રસંગ, હરિજન કીર્તિ કથાનું એહ અંગ;

સુણી જન મન સદ્ય શુદ્ધ થાય, પ્રભુ મહિમા પણ એ થકી જણાય. ૬૬

ઇતિ શ્રી વિહારીલાલજીઆચાર્યવિરચિતે હરિલીલામૃતે

પ્રથમકલશે ભૂમાનંદમુનીન્દ્ર વાઘજીભાઈ સંવાદે

કથાપ્રસંગે ઠાસરાનિવાસી દયાળદાસાખ્યાનકથનનામ તૃતીયો વિશ્રામઃ ॥૩॥

|  |  |  |
| --- | --- | --- |
| * [Vachanamrut](../vachanamrut/ "Vachanamrut") * [Swamini Vato](../vato/ "Swamini Vato") * [Kirtan Muktavali](../kirtan/ "Kirtan Muktavali") | * [Nishkulanand Kavya](../kavya/ "Nishkulanand Kavya") * [Aksharamrutam](../aksharamrutam/) * [Bhaktachintamani](../chintamani/) | * [Bhagwad Gita](../gita/) * [Bhagvat Purana](../bhagvat/) * [Feedback](../feedback.php?s=Harililamrut&f=index.php "Send me feedback") |

[Anirdesh.com ©2018](../)

---

## Kalash 1 / Vishram 4

# કળશ ૧

## વિશ્રામ ૪

ઉપજાતિ

કહે ભૂમાનંદ ઘણે વહાલે, વળી મહારાજ વિહારીલાલે;

અંબાઇદાસાખ્ય સુભક્ત જેહ, કોઠારી તેડ્યા નિજ પાસ તેહ. ૧

ખેડા તણા તે પણ પાટિદાર, જ્યારે હતા વર્ષ વયે અઢાર;

વૈરાગ્ય પામી ઘરબાર ત્યાગી, વૃત્તાલયે આવી વસ્યા સુભાગી. ૨

અઢારસેં ઉપર તો અઠાશી, જ્યારે ભલી વિક્રમ સાલ ભાસી;

આચાર્યજી શ્રીરઘુવીરજીયે, તથા દયા કીધી બધા મુનિયે. ૩

વૃત્તાલના મંદિરનો ઉદાર,[1](kalash_1/footnotes.php?note=88#note_88) ભળાવિ દીધો કુલ કારભાર;

તે કામ તેણે નિજ શીશ લીધું, વખાણવા લાયક તેહ કીધું. ૪

કોઠારી ત્રીજા પણ તે પ્રમાણ, જે ભીમજીભાઈ ભલા સુજાણ;

તે મૂળ તો મોઢ વણિક નાતે, રહ્યાં સદા નૈષ્ઠિક[2](kalash_1/footnotes.php?note=89#note_89) આપ જાતે. ૫

તેણે ધર્યો જન્મ શિહોરમાંય, વશી રહ્યાં ષોડશ વર્ષ ત્યાંય;

તે ઓગણીસેં ત્રણ કેરી સાલે, ત્યાગી થયા સત્વર તેહ કાળે. ૬

છે ભાલ માંહિ અણિયાળી ગામ, ત્યાં વાણિયા મોઢ વસે સુઠામ;

થયા પુંજાભાઈ ભલા જ ભક્ત, શ્રીજી છતાં તેહ થયા વિરક્ત. ૭

સમગ્ર પુંજી ઘરની લઈને, પોતે પછી દુર્ગપુરે જઈને;

શ્રીજી પદે અર્પણ સર્વ કીધું, ત્યાગી થવાનું પણ માંગી લીધું. ૮

પ્રસન્ન થૈને વૃષવંશિ રાજ,[3](kalash_1/footnotes.php?note=90#note_90) સોંપ્યું બધું મંદિર કેરું કાજ;

જ્યારે પછી શ્રીજી ગયા સ્વધામ, તથાપિ શેઠે કર્યું તેહ કામ. ૯

ત્યાગી થવા ભીમજીભાઈ આવ્યા, તે શેઠના શિષ્ય તહાં ઠરાવ્યા;

જ્યારે પુંજાશેઠ ગયા સુધામ, તેનું કરે ભીમજીભાઈ કામ. ૧૦

તેને વળી ગ્રંથ વિચાર કાળે, બોલાવિયા પાસ વિહારીલાલે;

ચતુર્થ કોઠારી સુલક્ષ્મીદાસ, સંક્ષેપ એનો કહું ઇતિહાસ. ૧૧

છે જન્મભૂમિ વઢવાણ માંય, શ્રીમાળીની નાત દશા ગણાય;

પછી થયા તે સતસંગી કેમ, કહું હવે કારણ તેનું જેમ. ૧૨

શાલિની

ભીમો વોરો શેઠ સત્સંગી સારા, શીયાણીમાં વાસ તે રાખનારા;

જેને ધર્મ પ્રાણ કરતાં વહાલો, તેને પુત્ર પ્રાપ્ત તે શેઠ લાલો. ૧૩

લક્ષ્મીદાસે તે તણો સંગ કીધો, ત્યારે તેને નિત્ય સદ્‌બોધ દીધો;

શ્રીજી કેરા ત્યાં થયા તે ઉપાસી, કાયા માયાથી થયા તે ઉદાસી. ૧૪

લક્ષ્મીદાસે ગેહથી[4](kalash_1/footnotes.php?note=91#note_91) નેહ તોડ્યો, સાચા સંતો તેહમાં નેહ જોડ્યો;

ધોલેરામાં શ્રીરઘુવીર આવ્યા, ત્યાં બે મિત્રો દર્શનાર્થે સિધાવ્યા. ૧૫

ત્યારે તે આચાર્યને શેઠ લાલે, સોંપ્યા લક્ષ્મી સત્તરા કેરી સાલે;

રાખ્યા જાણી તેહ સત્સંગી સારા, તે તો સૌને થૈ પડ્યા પૂર્ણ પ્યારા. ૧૬

ધોલેરાના ધામનો કારભાર, સોંપ્યો સર્વે તેહને તેહ વાર;

ત્યાં થૈ આવ્યો એક બીજો બનાવ, તે તો સર્વે સાંભળો ધારી ભાવ. ૧૭

જૂનેદુર્ગે[5](kalash_1/footnotes.php?note=92#note_92) જે હતા કાશીરામ, કર્તા તે કોઠારી કેરું સુકામ;

થોડાં વર્ષો તે કર્યો કારભાર, આયુર્દાનો[6](kalash_1/footnotes.php?note=93#note_93) આવિયો ત્યાં જ પાર. ૧૮

દેહ ત્યાગીને ગયા કાશિરામ, લક્ષ્મીદાસે કિધું તેનુંય કામ;

ધોલેરાનું કામ તો મુખ્ય કર્તા, જૂનાણાના[7](kalash_1/footnotes.php?note=94#note_94) કામમાં દૃષ્ટિ ધર્તા. ૧૯

તોયે ચિત્તે માન તેણે ન આણ્યું, ભક્તિ માટે દેહ છે એમ જાણ્યું;

એવા લક્ષ્મીદાસને ગ્રંથકાળે, બોલાવ્યા આચાર્ય વિહારીલાલે. ૨૦

ઉપજાતિ

છે પાંચમા મંત્રી સુભક્ત જીવો, જે વૈશ્ય શ્રીમાળી વિષે સુદીવો;

ગઢાળીમાં જન્મ ધરી રહેલો, જેના પિતા સજ્જન શેઠ ઘેલો. ૨૧

સંસારમાંથી થઈને વિયોગી, રહ્યાં મુનિમાં થઈ સાંખ્યજોગી;

તે વારતા તો કહિ મેં ઉમંગે, કહું બીજી વાત કથા પ્રસંગે. ૨૨

ભાઈ ભલા શ્રીરઘુવીરકેરા, ગોપાળજી નામ ગુણી ઘણેરા;

તેને કહ્યું પૂર્ણ કૃપા કરીને, શ્રીજી સ્વયં દુર્ગપુરે ઠરીને. ૨૩

રહો તમે જૈ સરવાર દેશ,[8](kalash_1/footnotes.php?note=95#note_95) તમો વડે કાર્ય થશે વિશેષ;

સંબંધિયોની કરી પૂરી આશ, સંભાળજો ગામ તથા ગરાસ. ૨૪

આજ્ઞા હરિની મન માની લૈને, રહ્યા પછી તે સરવાર જઈને;

સંભાળિયાં ગામ તથા ગરાસ, સંબંધિ સૌની કરી પૂરી આશ. ૨૫

વૈતાલીય

ગત સંવત ઓગણીશસેં, ઉપરી વર્ષ સુસોળમું દિસે;

શુભ ત્યાં સુધી કામ ત્યાં તણું, કરતાં કામ વધી પડ્યું ઘણું. ૨૬

પછી તેની સહાયતા વિષે, રઘુવીરે નિરધારી તે દિશે;

ગુણ અંતર માંહિ આણિયો, જન જીવો અતિ યોગ્ય જાણિયો. ૨૭

કરુણા કરી મોકલ્યો તહાં, જન જીવે જશ મેળવ્યો જહાં;

સ્વજનો વૃષવંશિના ઘણા, જશ બોલે જીભથી જિવા તણા. ૨૮

વૃષવંશિ વિહારીલાલજી, રચવા ગ્રંથ ભલો વિશાળજી;

નિજ ચિત્ત વિચાર આણિયા, પૂછવા લાયક પાંચ જાણિયા. ૨૯

પૂછી વાત પ્રધાન પાંચને, મન જાણે ખૂબ ખોંચખાંચને;[9](kalash_1/footnotes.php?note=96#note_96)

કહી તેહ બધી કથા ગણી, હરિભક્તે કરી જેહ માગણી. ૩૦

સુણી કામ નવીન ગ્રંથનું, હિતકારી પ્રભુભક્તિ પંથનું;

હૃદયે જન રાજી તે થયા, કર જોડી પ્રતિઉત્તરો કહ્યા. ૩૧

કરુણાનિધિ છો કૃપા કરો, અતિ સારો ગુરુ[10](kalash_1/footnotes.php?note=97#note_97) ગ્રંથ આદરો;

રચવા શુભ ગ્રંથ આ મતે, ધર્માચાર્ય તણું જ કામ તે. ૩૨

હરિના જન વૃદ્ધ જ્યાં વસે, જન જો ત્યાં તમ પાસથી જસે;

લખી વાત અપૂર્વ લાવશે, હરિલીલાની જનો લખાવશે. ૩૩

શુભમાં કદી કાંઈ દ્રવ્યનો, વ્યય જો થાય ગણાય સવ્યનો;[11](kalash_1/footnotes.php?note=98#note_98)

અપસવ્ય કહે ન કોઈયે, જબરા ગ્રંથ જરૂર જોઈએ. ૩૪

તટ[12](kalash_1/footnotes.php?note=99#note_99) તીરથના બનાવવા, અથવા ગ્રંથ નવા રચાવવા;

હરિ કે મુનિ કાજ વાવરે, ધન તે ધન્ય મુનીન્દ્ર ઉચ્ચરે. ૩૫

ઉચર્યા સુણીને વિહારીજી, શુભ છે ધન્ય મતિ તમારીજી;

ગુણિતા[13](kalash_1/footnotes.php?note=100#note_100) ગણિ જાણી ગ્રંથની, અતિ જેથી શુભ પુષ્ટિ પંથની. ૩૬

પણ સૌ મળી એટલું કરો, સઘળું કાર્ય બીજું તમે ધરો;

મનવૃત્તિ અખંડ જો ધરું, શુભ તો ગ્રંથ અપૂર્વ આદરું. ૩૭

સુણી મંત્રી કહે સુણો તમે, કરિયે કામ ત્રિપેઢીથી અમે;

કરશું વળી એ જ રીતથી, સુખથી ગ્રંથ રચો સપ્રીતથી. ૩૮

સુણી રાજી વિહારીજી થયા, રચિયો ગ્રંથ દિલે ધરી દયા;

શુભ વર્ણન ગ્રંથમાં ધર્યું, સહુ પેલું વરતાલનું કર્યું. ૩૯

સુણજો મન શાંતના સજી, કહું છું તે વળી ભાઈ વાઘજી;

વરણી નૃપનો સમાગમ, વરતાલે જ થયો કહું ત્યમ. [14](kalash_1/footnotes.php?note=101#note_101) ૪૦

પુષ્પિતાગ્રા

કહી શુભ ઉતપત્તિ ગ્રંથ કેરી, શ્રવણ કર્યાથી સુશાંતિ દે ઘણેરી;

વરણન વરતાલ કેરું થાશે, પરમ પવિત્ર સુગ્રંથ જ્યાં રચાશે. ૪૧

ઇતિ શ્રી વિહારીલાલજીઆચાર્યવિરચિતે હરિલીલામૃતે

પ્રથમકલશે ભૂમાનંદમુનીન્દ્ર વાઘજીભાઈ સંવાદે

ગ્રંથોત્પત્તિકથનનામ ચતુર્થો વિશ્રામઃ ॥૪॥

|  |  |  |
| --- | --- | --- |
| * [Vachanamrut](../vachanamrut/ "Vachanamrut") * [Swamini Vato](../vato/ "Swamini Vato") * [Kirtan Muktavali](../kirtan/ "Kirtan Muktavali") | * [Nishkulanand Kavya](../kavya/ "Nishkulanand Kavya") * [Aksharamrutam](../aksharamrutam/) * [Bhaktachintamani](../chintamani/) | * [Bhagwad Gita](../gita/) * [Bhagvat Purana](../bhagvat/) * [Feedback](../feedback.php?s=Harililamrut&f=index.php "Send me feedback") |

[Anirdesh.com ©2018](../)

---

## Kalash 1 / Vishram 5

# કળશ ૧

## વિશ્રામ ૫

ઉપજાતિ

કહે ભૂમાનંદ સુણો સુભક્ત, એકાગ્ર રાખી મન ઇંદ્રિ યુક્ત;

સંવાદ વર્ણીન્દ્ર નરેંદ્ર કેરો, જે સ્થાન મધ્યે પ્રગટ્યો ઘણેરો. ૧

તે સ્થાનનું વર્ણન તેહ કાળે, કર્યું મહારાજ વિહારીલાલે;

તે હું હવેથી તમને સુણાવું, સુણાવવા અંગ ઉમંગ લાવું. ૨

ઉપજાતિ - વરતાલનું વર્ણન

આચાર્ય બોલ્યા હરિભક્ત પાસ, સુણો તમે સૌ હરિકૃષ્ણદાસ;

વૃત્તાલનું વર્ણન હું કરૂં છું, મોટો મહીમા મનમાં ધરૂં છું. ૩

શી વર્ણવું વૃતપુરીની શોભા, જે દેખવા દૃષ્ટિ દિસે સલોભા;[1](kalash_1/footnotes.php?note=102#note_102)

શ્રીલક્ષ્મીનારાયણ જ્યાં વસે છે, તેથી જ સર્વોત્તમ તે દિસે છે. ૪

વસ્યા જહાં અક્ષરના નિવાસી, તે તુલ્યતા કોણ કહે જ કાશી;

માહાત્મ્ય તેનું મનમાં વિચારે, દ્વારાવતીને[2](kalash_1/footnotes.php?note=103#note_103) વળતી વિસારે. ૫

નક્ષત્ર કોઈ રવિતુલ્ય નાવે, મેરૂ સમો પર્વત ના કહાવે;

ચિંતામણિથી ધન સર્વ છોટું, સર્વેથી વૃત્તાલય તીર્થ મોટું. ૬

ગંગા રહી ગોમતિને સ્વરૂપે, ભાનુસુતા[3](kalash_1/footnotes.php?note=104#note_104) દૈવત જ્ઞાનકૂપે;

સરસ્વતી ગોપિતળાવ ભાવે, ત્રિવેણીનું તત્ત્વ ધનાતળાવે. ૭

એ ચાર જે ગોમતિતીર્થ આદિ, પ્રત્યક્ષ કૃષ્ણે કરી છે પ્રસાદિ;

તેથી મહિમા અતિ શ્રેષ્ઠ એનો, વિસ્તારથી ભેદ કહીશ તેનો. ૮

જુવો વળી ઉત્તમ તીર્થ જેહ, તડાગ[4](kalash_1/footnotes.php?note=105#note_105) છે ટાડણ નામ તેહ;

શ્રીભક્તિપુત્રે બહુ વાર સ્નાન, જેમા કર્યું જાહ્નવિ[5](kalash_1/footnotes.php?note=106#note_106) તે સમાન. ૯

ઈન્દ્રવંશા

શ્રીનાથનું મંદિર શોભિતું ઘણું, વેગે કરૂં વર્ણન આજ તે તણું;

પ્રાકારનું[6](kalash_1/footnotes.php?note=107#note_107) પૂરવ દ્વાર શ્રીધરે,[7](kalash_1/footnotes.php?note=108#note_108) જોવા નિશાનાથ[8](kalash_1/footnotes.php?note=109#note_109) દિનેશ[9](kalash_1/footnotes.php?note=110#note_110) સંચરે. ૧૦

વિઘ્નેશ સામા હનુમાન ત્યાં રહે, ભક્તો તણાં સંકટ ભાંગવા ચહે;

ભૂતાદિ ચૂડેલ ડરે જ દૂરથી, વેગેથી નાસે વળગાડ ઉરથી. ૧૧

ઉપજાતિ

શ્રીભક્તિપુત્રે કરુણા કરીને, તે મૂર્તિયો સ્થાપી કરે ધરીને;

તેથી ઘણું દૈવત તેહમાં છે, આશ્ચર્ય મોટાં બહુ એહમાં છે. ૧૨

અગ્નિ ખૂણે મંદિરથી દિસે છે, અખંડ નારાયણમોલ[10](kalash_1/footnotes.php?note=111#note_111) એ છે;

જહાં બીરાજી અઘના અરીયે,[11](kalash_1/footnotes.php?note=112#note_112) શિક્ષાની પત્રી રચિ શ્રીહરીયે. ૧૩

અહો નિહાળો શુભ નિંબ એહ, જનમ્યો હશે શું વટવંસિ તેહ;

અસંખ્ય બ્રહ્માંડ તણા નિવાસ, પ્રત્યક્ષ બેઠા પ્રભુ જેની પાસ. ૧૪

મંદિરનું વર્ણન

દેવાલયે જે શિખરો દિસે છે, શું શૃંગ[12](kalash_1/footnotes.php?note=113#note_113) હિમાચલનાં જ એ છે;

ધોળી ભલી ધન્ય ધજા વિરાજે, વિદ્યુલ્લતા[13](kalash_1/footnotes.php?note=114#note_114) ચંચળતાથી લાજે. ૧૫

ધજા ફરુકે સમશ્યાથી[14](kalash_1/footnotes.php?note=115#note_115) જેમ, બોલાવતી હોય સમીપ તેમ;

આવો અહિં સૌ જનને કહે છે, કલ્યાણ તો આજ અહિં રહે છે. ૧૬

પૂર્વાભિ છે મંદિરદ્વાર એહ, મુખ્યત્વ તેમાં ત્રણ ખંડ તેહ;

સિંહાસનો રુક્મ[15](kalash_1/footnotes.php?note=116#note_116) તણાં વિરાજે, તે દેખી ગોલોક નિવાસ લાજે. ૧૭

જુઓ રુડો ઉત્તરખંડ જ્યાંય, રુડી દિસે છે ત્રણ મૂર્તિ ત્યાંય;

શ્રીધર્મભક્તિ વળી વાસુદેવ, ટાળે જનોનાં દુઃખ તર્તખેવ. ૧૮

ભલો જુવો મધ્યમખંડ ભાઈ, વિશેષ તેમાં છબી છે છવાઈ;

જ્યાં લક્ષ્મીનારાયણ છે ઉભાય, પાસે રુડા છે રણછોડરાય. ૧૯

જુવો વળી દક્ષિણ ખંડ ધારી, રાધાજી વૃંદાવનના વિહારી;

તેની જ જોડે હરિકૃષ્ણ રાજે, શૈય્યા જુદા ખંડ વિષે જ છાજે. ૨૦

જો મત્સ્ય માર્તંડ[16](kalash_1/footnotes.php?note=117#note_117) સુકૂર્મ રૂપ, શ્રીશેષશાયી નરસિંહ ભૂપ;

વરાહની મૂર્તિ મનોજ્ઞ[17](kalash_1/footnotes.php?note=118#note_118) ભાસે, તે મૂર્તિયો મંડપમાં પ્રકાસે. ૨૧

જો ધર્મવંશી તણી આ હવેલી, રુડી રીતે છે રચના રચેલી;

છે ઇન્દ્રના વૈભવ તુલ્ય તેમાં, સર્વે પ્રકારે સુખસાજ જેમાં. ૨૨

હતી તહાં શીતળ નિંબ છાંય, પૂર્વે પ્રભુ ત્યાં કરતા સભાય;

તે સ્થાનમાં તે થઈ છે હવેલી, વંદે મહર્ષિ મુનિ માન મેલી. ૨૩

જો સંતનું આશ્રમ શુદ્ધ આ છે, ભલું વિશાળાશ્રમ[18](kalash_1/footnotes.php?note=119#note_119) તુલ્ય ભાસે;

નિરન્નમુક્તો સમ સાધુ સારા, યોગી વસે સાધન સાધનારા. ૨૪

સિદ્ધાસને કોઈ કરે સમાધિ, પદ્માસને કોઈ તજે ઉપાધિ;

કોઈક ઊંચા કર બે કરીને, જપે પ્રભુ એક પગે ઠરીને. ૨૫

કોઈ હરિના ગુણ ઉચ્ચરે છે, કોઈ જનોને ઉપદેશ દે છે;

બ્રહ્માંડ ને પિંડ થકી વિરક્ત, ભલા પ્રભુના જ અનન્યભક્ત. ૨૬

વૈતાલીય

તપસી તપસા તહાં કરે, પ્રભુતા[19](kalash_1/footnotes.php?note=120#note_120) શ્રીપ્રભુની દિલે ધરે;

રસના રસ નામ લે નહીં, ધનને બંધન તે ગણે સહી. ૨૭

દુઃખમાં દુઃખ માની લે નહીં, સુખને તે સુખ ના ગણે સહી;

હરિ હે હરિ નામ ભાખતા, તનથી પ્રીત નથી જ રાખતા. ૨૮

ઉપજાતિ

કોઈ ભણે શાબ્દિક શાસ્ત્ર[20](kalash_1/footnotes.php?note=121#note_121) શુદ્ધ, કોઈ ભણી ન્યાય બને સુબુદ્ધ;[21](kalash_1/footnotes.php?note=122#note_122)

વેદાંત નિર્ભ્રાંત[22](kalash_1/footnotes.php?note=123#note_123) ભણે ભણાવે, પુરાણ કોઈક સુણે સુણાવે. ૨૯

કોઈ મુનિ શુદ્ધ સતાર વીણ, ઇત્યાદિ વાજિંત્ર વિષે પ્રવીણ;

વાજિંત્ર લૈ ગાન શરૂ કર્યું છે, જાણે મુનિ નારદ તુંબરુ છે. ૩૦

ષડ્જાદિ સાતે સ્વરભેદ જાણે, ત્રિગ્રામની રીત પુરી પ્રમાણે;

છે મૂર્છનાઓ વળી એકવીશ, છ રાગ ને રાગણી જાણ ત્રીશ. ૩૧

જો તુંબિપાત્રો લટકે ઘણેરાં, ભવાબ્ધિનાં નાવ મુમુક્ષુ કેરાં;

કાં તો અખંડામૃત આપનારાં, કમંડલું અક્ષરથી ઉતાર્યાં. ૩૨

ભલો સભામંડપ પશ્ચિમે છે, શું યજ્ઞશાળા અદભૂત એ છે;

માહાત્મ્ય તેનું કહી શું શકાય, જ્યાં જ્ઞાનનો જજ્ઞ અખંડ થાય. ૩૩

રુડો હરિમંડપ નૈરુતે છે, પ્રસાદીનું સ્થાન પવિત્ર એ છે;

જહાં બીરાજી જનને પ્રબોધિ, શિક્ષાની પત્રી ઘનશ્યામ શોધિ. ૩૪

આંહીં વસે નૈષ્ઠિક વર્ણિવૃંદ, ભણે ભલા ૠગ્યજુ સામ છંદ;

ત્રિકાળ સંધ્યા વળી વૈશ્વદેવ, ગાયત્રીનો જાપ જપ્યાની ટેવ. ૩૫

મંદિરથી ઉત્તરમાં ઉદામ,[23](kalash_1/footnotes.php?note=124#note_124) આરામ[24](kalash_1/footnotes.php?note=125#note_125) નારાયણબાગ નામ;

વિરાજિયા જ્યાં વૃષવંશ રાજ, સાથે લઈ સંત તણો સમાજ. ૩૬

તેમાં અમે મંદિર છે કરાવ્યું, ભલું સુભક્તો મન માંહિ ભાવ્યું;

નિહાળતાં તેની કૃતિ નવિની, સ્મૃતિ કરાવે રઘુવીરજીની. ૩૭

ત્યાંથી વળી ઉત્તરમાં અનૂપ, છે ગોમતી તીર્થ તડાગરૂપ;

દ્વારાવતીથી અહિં એહ આવ્યાં, જે સચ્ચિદાનંદ મુનીન્દ્ર લાવ્યા. ૩૮

જુઓ બની બેઠક પૂર્વ તીરે, લીલા કરી જ્યાં નરદેવ વીરે;

વસંતમાં રંગ બહુ રમ્યા છે, જ્ઞાની જનોના મનમાં ગમ્યા છે. ૩૯

સોપાન[25](kalash_1/footnotes.php?note=126#note_126) શોભે સુઘડેલ સારાં, પવિત્ર મુક્તિપદ આપનારાં;

સ્થળે સ્થળે ત્યાં બહુ તીર્થ થાન, ભાવે કરે સ્નાન સુભાગ્યવાન. ૪૦

ગંગાથી છે નિર્મળ નીર જેમાં, પેખ્યાં ઘણાં પદ્મ પવિત્ર તેમાં;

હંસો વસે માનસરોવરે છે, તે દેખી સંદેહ દિલે ધરે છે. ૪૧

નિરન્નમુક્તો મુનિવેશ ધારી, કરે સદા સ્નાન અહીં પધારી;

નાયા જહાં અક્ષરના નિવાસી, તે તુલ્ય શું થાય પ્રયાગ કાશી. ૪૨

સ્ત્રીયો ભરે નીર તડાગ[26](kalash_1/footnotes.php?note=127#note_127) તીરે, તેનાં પડે છે પ્રતિબિંબ નીરે;

શું નાગકન્યા મહિમા વિચારી, પાતાળમાંથી અહિયાં પધારી. ૪૩

પાણી ભરી કાવડ કોઈ લાવે, શું તીર્થવાસી કરી તીર્થ આવે;

આ તીર્થને અન્ય તુલાથી તોલે, આ તીર્થનું પુણ્ય બહુત્વ બોલે. ૪૪

ત્યાંથી વળી વાયુદિશા વિભાગ, રુડો દિસે છે રઘુવીર બાગ;

જહાં બિરાજી જગદીશ આપ, પુરો જણાવ્યો જનને પ્રતાપ. ૪૫

વૈતાલીય

સદળી[27](kalash_1/footnotes.php?note=128#note_128) કદળી[28](kalash_1/footnotes.php?note=129#note_129) વળી ફળી, ન ફળી વેત્રલતા[29](kalash_1/footnotes.php?note=130#note_130) નહી દળી;[30](kalash_1/footnotes.php?note=131#note_131)

અકળીત કળી મળી મળી, લતિકા લુંબિ રહી લળી લળી. ૪૬

ફળ દાડમ દાડિમી વિષે, રસદાયી રસદાર તે દિસે;

દશનાકૃતિ[31](kalash_1/footnotes.php?note=132#note_132) કૃષ્ણની હવી, કળી તેની કળી શું શકે કવિ. ૪૭

કમળો વિમળો સ્થળો તણાં, સુદિશે ને વિદિશે દિસે ઘણાં;

કળના કળનાર શું કરે, હઠિલાની હઠિલાઈને હરે. ૪૮

નિરખી નિરખી ઉદ્યાનને, કહું સૃષ્ટિ સ્રજ સૃષ્ટિવાનને;

અજતા[32](kalash_1/footnotes.php?note=133#note_133) અજ[33](kalash_1/footnotes.php?note=134#note_134) તારી ધન્ય છે, રચના આ રચનાથી અન્ય છે. ૪૯

બહુ ઉદભવ ઉદ્‌ભિજો ધરે, ગણના ત્યાં ગણનાર શી કરે;

નજરો નજરે નિહાળતાં, ન વળે દૃષ્ટિ તહાંથી વાળતાં. ૫૦

ચકવા ચકવી તહાં ઠરે, ચરવાનું ચરવા હરે ફરે;

સુર માનવ માનવા સહી, ખગજાતિ ખગ જાણવા નહીં. ૫૧

ઉપજાતિ

અશોક[34](kalash_1/footnotes.php?note=135#note_135) ને અંબ[35](kalash_1/footnotes.php?note=136#note_136) કદંબ છાજે, દ્રાક્ષાલતા ને કદળી વિરાજે;

સીતાફળી જામફળી અપાર, બકુલ[36](kalash_1/footnotes.php?note=137#note_137) જંબુફળ ને અનાર. [37](kalash_1/footnotes.php?note=138#note_138) ૫૨

નારંગી પૂંગીફળી[38](kalash_1/footnotes.php?note=139#note_139) અંજીરો છે, અખોડ[39](kalash_1/footnotes.php?note=140#note_140) એલાફળ[40](kalash_1/footnotes.php?note=141#note_141) જંબીરો[41](kalash_1/footnotes.php?note=142#note_142) છે;

બદામડી ને પનસો[42](kalash_1/footnotes.php?note=143#note_143) બહુ છે, લવિંગ શોભામય તે સહુ છે. ૫૩

ચંપા જુઈ ચંદનવૃક્ષ ચારુ, ગુલાબ ને જાઈ વિશેષ ધારુ;

સુકર્ણિકા[43](kalash_1/footnotes.php?note=144#note_144) પુષ્કળ પારિજાત, ભલાં દિસે પુષ્પ અનેક ભાત. ૫૪

ભૃંગાવળી[44](kalash_1/footnotes.php?note=145#note_145) ત્યાં ભમતી ભમે છે, અનેક પુષ્પો થકી ગંધ લે છે;

જાણે લીધો શ્રી હરિનો સુવાસ, ભમે બિચારા ધરી એવી આશ. ૫૫

વૃક્ષોપરે કુંદલતા[45](kalash_1/footnotes.php?note=146#note_146) છવાઈ, જાણે શિરે પુષ્પ પછેડી છાઈ;

તે ભાળીને ભક્ત ઉમંગ લાવે, શ્રીજીની મૂર્તિ સ્ફુરી ઊર આવે. ૫૬

જે વૃક્ષ પામ્યાં પ્રભુનો પ્રસંગ, ફૂલ્યાં તહાં શબ્દ કરે સુભૃંગ;

પ્રભુ ન ભેટ્યા વનમાં વસે છે, શું તે જનોને તરુઓ હસે છે. ૫૭

શુકાદિ[46](kalash_1/footnotes.php?note=147#note_147) પક્ષી સ્વર શુદ્ધ બોલે, શી ઉપમા શોભિત તેની તોલે;

જાણે મુનિમંડળ ઠીક ઠાઠ, પ્રેમે પઢે છે શ્રુતિ સામ પાઠ. ૫૮

સ્વર્ગાદિનાં સૌ સુખ સ્વલ્પ જાણી, માહાત્મ્ય મોટું અહિંનું પ્રમાણી;

આશ્ચર્ય પક્ષી ઉર માંહિ લાવે, માટે બહુ મસ્તકને ધુણાવે. ૫૯

ઊંચે સ્વરે મોર મુખે ઉચારે, તેનું કવિ કારણ એમ ધારે;

છે સ્નેહ તેને ઘનશ્યામ સંગે, માટે રટે નામ મહા ઉમંગે. ૬૦

વાડી વિષે હર્મ્ય[47](kalash_1/footnotes.php?note=148#note_148) દિસે વિશાળ, શું બ્રહ્મવિદ્યા તણી તે નિશાળ;

વૈકુંઠથી એક નિવાસ[48](kalash_1/footnotes.php?note=149#note_149) લાવી, જાણે મુક્યો છે મહિમા ઠરાવી. ૬૧

પુરીથી ઈશાન પ્રદેશ ભાગ, જ્યાં છે વિશાળાખ્ય વિશાળ બાગ;

જેના ફળો શ્રીહરિજી જમ્યા છે, વિરાજીને ત્યાં જનને ગમ્યા છે. ૬૨

પુરી થકી પૂર્વ તડાગ તીર, દેરી વિષે છે હનુમાન વીર;

જહાં મહારાજ વિરાજિયા છે, પ્રસાદીની પાવન તે જગ્યા છે. ૬૩

મહાપ્રભુ મજ્જન[49](kalash_1/footnotes.php?note=150#note_150) ત્યાં કર્યું છે, સુતીર્થ તેથી જ તહાં ઠર્યું છે;

પવિત્ર જે પુષ્કર તીર્થરાજ, આવી વસ્યું શું અહિયાં જ આજ! ૬૪

જ્યારે સમૈયો જનનો ભરાય, ત્યારે જનો તે પુરમાં ન માય;

સમુદ્રમાં ભર્તિ ભરાય જેમ, ચારે દિશે સંઘ છવાય તેમ. ૬૫

નાવા મળીને જનજૂથ જાય, ઊંચે સ્વરે કીર્તન તેહ ગાય;

શબ્દોથી ભૂગોળ[50](kalash_1/footnotes.php?note=151#note_151) ખગોળ[51](kalash_1/footnotes.php?note=152#note_152) ગાજે, જોવા વિમાને સુરવૃંદ[52](kalash_1/footnotes.php?note=153#note_153) છાજે. ૬૬

જાતિ જુદી દેશ જુદા વિશેષ, ભાષા જુદી ને વળી ભિન્ન વેષ;

શું નાટકી નાટક વેષ લાવ્યા, પોતા તણા વેષ ભલા ભજાવ્યા. ૬૭

ભાળો પુરીથી વળી પૂર્વભાગ, બન્યો બહુ સુંદર જ્ઞાનબાગ;

મુનીશ જ્યાં શીશ કિરીટ ધાર્યો, તે ભૂમિકાનો મહિમા વધાર્યો. ૬૮

છે હોજ બે વિશ્વપ્રસિદ્ધ જેહ, રંગે ભરાવી હરિરાય તેહ;

હોળી રમ્યા ત્યાં જન સાથ હેતે, લીલા કરી કૃષ્ણ કૃપાનિકેતે. [53](kalash_1/footnotes.php?note=154#note_154) ૬૯

અહીં હતો અદ્‌ભુત આંમલો જે, સુભાગ્યશાળી સઉથી ભલો તે;

જે નાથને જોગી જનો ન ભાળે, હેતે હિંચ્યા તે હરિ જેની ડાળે. ૭૦

જ્યાં પીજવાસી શિવલાલ આવી, બહૂ રુડી બેઠક છે રચાવી;

સત્સંગના સંઘ અસંખ્ય આવે, નારી નરો મસ્તક ત્યાં નમાવે. ૭૧

પુષ્પિતાગ્રા

વૃષજ[54](kalash_1/footnotes.php?note=155#note_155) ચરિત વર્ણવા વિચારી, વૃષજ સદંઘ્રિ-સરોજ[55](kalash_1/footnotes.php?note=156#note_156) ચિત્ત ધારી;

પ્રથમ કથન યોગ્ય જે વિચાર્યું, વરણન વૃત્તપુરી તણું ઉચાર્યું. ૭૨

ઇતિ શ્રીવિહારીલાલજીઆચાર્યવિરચિતે હરિલીલામૃતે પ્રથમ કળશે

ભૂમાનંદમુનીન્દ્ર-વાઘજીભાઈ સંવાદે વૃત્તપુરી

વર્ણનનામ પંચમો વિશ્રામઃ ॥૫॥

|  |  |  |
| --- | --- | --- |
| * [Vachanamrut](../vachanamrut/ "Vachanamrut") * [Swamini Vato](../vato/ "Swamini Vato") * [Kirtan Muktavali](../kirtan/ "Kirtan Muktavali") | * [Nishkulanand Kavya](../kavya/ "Nishkulanand Kavya") * [Aksharamrutam](../aksharamrutam/) * [Bhaktachintamani](../chintamani/) | * [Bhagwad Gita](../gita/) * [Bhagvat Purana](../bhagvat/) * [Feedback](../feedback.php?s=Harililamrut&f=index.php "Send me feedback") |

[Anirdesh.com ©2018](../)

---

## Kalash 1 / Vishram 6

# કળશ ૧

## વિશ્રામ ૬

દોહરા

શ્રોતા સત્સંગી સુણો, વદે વિહારીલાલ;

વર્ણી ભૂપ સંવાદ શુભ, કહું હવે આ કાળ. ૧

વળી તે વાઘજીભાઈ પ્રતિ, ભાખે ભૂમાનંદ;

સુણતાં સુંદર તે કથા, ઉપજે ઉર આનંદ. ૨

જ્ઞાનબાગમાં એક દિન, વર્ણી અચિંત્યાનંદ;

ધર્મ તનુજનું ધ્યાન ધરી, બેઠા કરૂણાકંદ. ૩

શિખરિણી – વર્ણીંદ્રગુણકથન

અચિંત્યાનંદાખ્ય પ્રવર[1](kalash_1/footnotes.php?note=157#note_157) વરણીના ગુણ કહું,

ભલા યોગાભ્યાસી જગ થકી ઉદાસી દિલ બહું; ૪

કર્યાં કાવ્યો કેવાં સુખકર સુધાસાગર સમાં,

સદા રાખી વૃત્તિ પ્રગટ પ્રભુ કેરા ભજનમાં. ૫

કરે વાર્તા જ્યારે અમૃતરસ ત્યારે મુખ ઝરે,

વિરાગી ને ત્યાગી સકળ શ્રુતિના અર્થ ઉચરે; ૬

સદાચારી સારી મતિ સુહિતકારી સહુ તણી,

મુખી વિદ્વાનોના સકળ મુનિયોના શિરમણી. ૭

વળી તે વર્ણીને બહુ બહુ વખાણ્યા નરવીરે,[2](kalash_1/footnotes.php?note=158#note_158)

સ્વહસ્તે બેસાર્યા વટનગરમાં[3](kalash_1/footnotes.php?note=159#note_159) મેંગળ શિરે;[4](kalash_1/footnotes.php?note=160#note_160) ૮

કહે શ્રીજી પોતે અધિક વરસો જેમ જ જશે,

અમારા શિષ્યોમાં સુરતરુ[5](kalash_1/footnotes.php?note=161#note_161) સમા આ બટુ થશે. ૯

પછી નિત્યાનંદે ગુણજલધિ[6](kalash_1/footnotes.php?note=162#note_162) ગોપાળમુનિયે,

ગુણાતીતાનંદે રઘુવીરજી આચારજજીયે; ૧૦

અચિંત્યાનંદાખ્ય સુરતરુ ઉછેર્યું શુભ સમે,

પછી પોષ્યું પાળ્યું ભગવતપ્રસાદે વળી અમે. ૧૧

દોહરો

વળી એ જ વર્ણીન્દ્રનું, કહું બીજું આ ઠામ;

કવિવર કૃષ્ણાનંદજી, નિર્મળ છે ઉપનામ. ૧૨

ઉપજાતિ – શ્રોતા-આગમનકથન

તે બ્રહ્મચારીની સમીપમાંય, આવ્યા અભેસિંહ નરેશ ત્યાંય;

તે કોણ ક્યાંના કુળ કોણ એનું, કરૂં હવે વર્ણન કાંઈ તેનું. ૧૩

પવિત્ર છે જાદવવંશ જેહ, જેમાં ધર્યો શ્રીહરિયે સ્વદેહ;

માર્યો મથુરાપતિ કંસ મામો, સૌરાષ્ટ્ર આવ્યા કરી તેહ કામો. ૧૪

દ્વારામતીમાં જનને વસાવ્યા, અંતે બધા જાદવને મરાવ્યા;

ઓખા[7](kalash_1/footnotes.php?note=163#note_163) તણો નંદન વજ્રનાભ,[8](kalash_1/footnotes.php?note=164#note_164) તેને મળ્યો ત્યાં નૃપગાદિ લાભ. ૧૫

તેના પછી ભૂપ થયા અપાર, કહું બધા તો બહુ થાય વાર;

ભૂપો થયા ગોંડળ ગાદિ કેરા, તેમાં હરિભક્ત ભલા ઘણેરા. ૧૬

પ્રભાતમાં નામ મુખે ભણાય, તો પ્રાણી તે પૂર્ણ પવિત્ર થાય;

તે માટ વ્યાસાદિ લખી ઘણેરી, વંશાવળીયો હરિભક્ત કેરી.

કુંભોજી જે ગોંડળ ગાદિ કેરા, સ્વામી થયા સજ્જન તે ઘણેરા; ૧૭

બે પુત્ર તેના સદ્‌બુદ્ધિ ધામ, સંગ્રામ સાંગોજી પવિત્ર નામ.

સંગ્રામજીને મળી ગાદિ જ્યારે, સુકોટડા ગામ સુખેથી ત્યારે; ૧૮

સાંગાજીને સ્નેહ સહીત દીધું, પોતે સુખે શ્રેષ્ઠ સ્વરાજ્ય કીધું.

સાંગા તણો વંશ વધ્યો સુજેહ, સાંગાણી સંજ્ઞાથી ગણાય તેહ; ૧૯

હાલોજી સંગ્રામ તણા સુપુત્ર, તેણે વધાર્યું વળી રાજ્યતંત્ર.

હોથીજી ભારોજી નથુજી જાણો, હાલાજીના ભાઈ ત્રણે પ્રમાણો; ૨૦

તે ભઇયોને મળિયો ગરાસ, નથુજીનો વંશ કરું પ્રકાશ.

ડોસોજી સંતાન નથુજી કેરા, તત્પુત્ર દાદોજી શુચિ[9](kalash_1/footnotes.php?note=165#note_165) ઘણેરા; ૨૧

તેનું ખરું નામ જ તેજમાલ, તેના થયા સામતસિંહ લાલ.

તત્પુત્ર સદ્‌ભાવિક માનસિંહ, કદી ન તે જાય કુપંથ દીહ; ૨૨

ગોપાળસ્વામી ઉપદેશ દીધો, યથાર્થ તે અંતર ધારી લીધો.

સત્સંગનો રંગ અભંગ લાગ્યો, સુભક્તિનો અંગ ઉમંગ જાગ્યો; ૨૩

ગુણાતીતાનંદ તણી કૃપાય, અપાર જેના ઉપરે ગણાય.

નિત્યાખ્યનંદે પણ નેહ આણી, સત્સંગમાં જેની મતિ વખાણી; ૨૪

પવિત્ર તેની પુરી મેંગણી છે, મધૂપુરીથી[10](kalash_1/footnotes.php?note=166#note_166) શુચિ મેં ગણી છે.

જ્યાં ભક્ત મોટા નૃપ માનસિંહ, નહી બીજો તેહ સમાન સિંહ; ૨૫

જેવા થયા ખાચર સોમ સૂરા, એવા થયા ભક્ત નહીં અધૂરા.

હરિલીલાકલ્પતરુ કહીયે, રુડો રચ્યો છે રઘુવીરજીયે; ૨૬

તેમાં શુકાનંદ નરેશ માન, સંવાદ છે તે નૃપનો નિદાન.

હાલાજીનો વંશ હવે કહીશ, જેમાં થયા ભક્ત ભલા મહીશ;[11](kalash_1/footnotes.php?note=167#note_167) ૨૭

ગાદીપતિ ગોંડળમાં બિરાજે, સુકીર્તિ તેની જગ માંહિ છાજે.

કુંભોજી હાલાજી તણા કુમાર, પરાક્રમી તેહ થયા અપાર; ૨૮

સુણ્યાથી જેનું શૂરવીર નામે, સૌરાષ્ટ્રના સૌ નૃપ ત્રાસ પામે.

શત્રુની સામે નિજ શસ્ત્ર ધાર્યું, પોતા તણું રાજ્ય ઘણું વધાર્યું; ૨૯

તે ભીમ ને અર્જુનની સમાન, પામ્યો પુરૂં શૂરપણાનું માન.

પ્રજા બધી પુત્ર સમાન પાળી, કુદૃષ્ટિયે તો પરસ્ત્રી ન ભાળી; ૩૦

દાતાર ઝુંઝાર[12](kalash_1/footnotes.php?note=168#note_168) ગણાય એવો, નહીં બીજો કોઈ કુંભોજી જેવો.

કુંભો સુધા[13](kalash_1/footnotes.php?note=169#note_169) સદ્‌ગુણનો જ કુંભ, કુંભો થયો એક જ આમ થંભ; ૩૧

કુંભો દિસે દુર્જનનો જ કાળ, કુંભો ગણે લોક ગરીબ પાળ.

કુંભોજીનો પુત્ર પવિત્ર સારો, સંગ્રામ સંગ્રામ સુજીતનારો; ૩૨

સંગ્રામજીના સુત ચાર જેહ, મૂળુજી દેવોજી હઠીજી તેહ.

ચતુર્થ તો પુત્ર પ્રવીણ સારા, શ્રીભાવસિંહ પ્રભુ સેવનારા; ૩૩

મૂળુજી પામ્યા શુભ પુત્ર બેય, હાલોજી ને દાજી બીજા કહેય.

હાલાજીનો વંશ વધ્યો ન લેશ, તેના પછી દાજી થયા નરેશ; ૩૪

અઢારસેં છપ્પન કેરી સાલે, દાજી ગયા સ્વર્ગ વિષે સુકાળે.

દેવાજી કાકો પછી ગાદિ પામ્યા, જેના જનોમાં જશ ખૂબ જામ્યા; ૩૫

દેવાજીના બે લઘુ ભાઈ ખાસ, તે બેયને ત્યાં મળિયો ગરાસ.

ઘણાજ શાણા હઠિસિંહ જાણી, દેવાજીયે અંતર પ્રીત આણી; ૩૬

સેનાપતિનું પદ શ્રેષ્ઠ દૈને, રાખ્યા સ્વરાજ્યે દિલ રાજી થૈને.

શાર્દૂલવિક્રીડિત

શાણા તે હઠિભાઈયે ભલી રીતે રાજ્યે સુધારો કર્યો,

રાજા રૈયત સર્વને પ્રિય ઘણો તેથી જ તે તો ઠર્યો; ૩૭

સાથે સ્વલ્પ સુસૈન્ય લૈ સ્થિતિ કરી ધોરાજી મધ્યે જઈ,

રામાનંદગુરુ તણી સુગમથી ત્યાં પ્રાપ્તિ તેને થઈ. ૩૮

સત્સંગી થઈને પછી નૃપતિને સત્સંગી સારા કર્યા,

રામાનંદ પધારી ગોંડળ વિષે સંદેહ સર્વે હર્યા; ૩૯

રાજાયે સત્કાર સારી રીતથી સ્નેહે કર્યો સ્વામીનો,

જાણ્યો ત્યાં મહિમા ધણો સુગુરુનો નિર્લોભી નિષ્કામીનો. ૪૦

જ્યારે સંવત તો અઢાર શતને અઠ્ઠાવનામાં વળી,

શ્રીજીને ગુરુ સ્વામીયે નિજ તણી ગાદી સમર્પી ભલી; ૪૧

ત્યારે તે હઠિસિંહને નૃપતિયે ત્યાં મોકલ્યા અશ્વ દૈ,

તેણે ઉત્તમ અશ્વ તેહ હરિને ભાવે કર્યો ભેટ જૈ. ૪૨

રામાનંદ ગયા સ્વધામ પછીથી સાઠ્યા તણી સાલમાં,

મોડા ગામ વિષે પ્રબોધિની કરી વાલાજીયે વાલમાં; ૪૩

ત્યાંથી કૃષ્ણ ગયા સુગોંડલ વિષે પોતે રુડી પેર ત્યાં,

ઉતારો જઈને કર્યો સુકડીયા રત્ના તણે ઘેર ત્યાં. ૪૪

તે તો વર્ષ વિતી ગયા પછી વળી ધોરાજીમાં શ્રીજીને,

તેડાવ્યા હઠીભાઇયે વળી તહાં પૂજા કરી રીઝિને; ૪૫

દેવોજી દરબાર પ્યાર ધરીને તેણેય તેડાવિયા,

તેથી ગોંડળમાં મહાપ્રભુ બીજી વારે તહાં આવિયા. ૪૬

ઉપજાતિ

શ્રીમોંઘિબા વાસ જહાં કરે છે, જ્યાં નિત્ય દેવાર્ચન આદરે છે;

હતી તહાં આગળ અશ્વશાળા, ત્યાં ઊતર્યા ધીમત[14](kalash_1/footnotes.php?note=170#note_170) ધર્મલાલા. ૪૭

તેના ગુરૂ તે પણ સંચરેલા, તે સ્થાનકે તે પણ ઊતરેલા;

તે કારણે તે દરબારમાંય, પવિત્ર પૃથ્વી ગણતાં ગણાય. ૪૮

જે સંત મોટા મુનિમુક્ત જેવા, ગયેલ ત્યાં તો ઘણીવાર એવા;

દેવાજીયે આદર માન દીધું, પ્રેમે કરી પૂજન આપ કીધું. ૪૯

ધોરાજીમાં એક સમે ધરેશ, સંભાળવાને વિચર્યા સ્વદેશ;

મહાપ્રભુજી કરીને મહેર, આવ્યા વકાભાઈ ખીમાણી ઘેર. ૫૦

તે વાત દેવાજી નરેશ જાણી, ઇચ્છા ઉરે દર્શન કેરી આણી;

ખીમાણીને ઘેર કહાવ્યું રાયે, હું આવું છું દર્શન કાજ ત્યાંયે. ૫૧

અધીશ આવ્યા તણી વાત જાણી, ચિંતા કરી ચિત્ત વિષે ખીમાણી;

જો ઘેર મારે નૃપતિ પધારે, તો ભેટ દેવી પડશે જ ભારે. ૫૨

તે વાત જાણી વદતાં ગિરામાં, મહાપ્રભુ ત્યાંથી ગયા પરામાં;

કુંભાર ભીમો હરિભક્ત જૂનો, હતો તહાં શિષ્ય વડા ગુરૂનો. ૫૩

ત્યાં તેહના આંગણમાં મજાની, છાયા હતી પારસ પીપળાની;[15](kalash_1/footnotes.php?note=171#note_171)

ઓટો હતો તે ફરતો વિશાળ, ત્યાં ઊતર્યા જૈ વૃષભક્તિ લાલ. ૫૪

વિરાજીયા ત્યાં ગુણ પાથરીને, વિચાર એવો મનમાં કરીને;

આવે અહીં ભૂપતિ શુદ્ધ ભાવે, માની હશે તો નહિ આંહી આવે. ૫૫

શ્રીજી તણાં દર્શન કાજ ધારી, દેવોજી ચાલ્યા સજીને સવારી;

સાથે લીધી બેરખ[16](kalash_1/footnotes.php?note=172#note_172) આરબોની, લીધી ભલી મંડળી મંત્રીયોની. ૫૬

ઊંચે સ્વરે આરબ ઉચ્ચરે છે, બહાર[17](kalash_1/footnotes.php?note=173#note_173) તે બંદુકના કરે છે;

દિસે ભલી નોબત ને નિશાન, કહે છડીદાર મહેરબાન. ૫૭

ખીમાણીના વાસ સમીપ આવ્યા, ત્યાં સાંભળ્યું શ્રીહરિ તો સિધાવ્યા;

કુંભારને ઘેર જઈ બિરાજ્યા, જવાની ઇચ્છા કરી ત્યાંય રાજા. ૫૭

પ્રધાન બોલ્યો કરી પૂર્ણ પ્રીતિ, સુણો મહારાજ સુરાજ્ય નીતિ;

કુંભાર જેવા હલકા ગણાય, તેવા તણે ઘેર ન જાય રાય. ૫૮

રાજા કહે શ્રીહરિ જ્યાં બિરાજે, જિજ્ઞાસુ તે સ્થાન જતાં ન લાજે;

જશું પ્રભુને મળવા અમે તો, ન આવશો ત્યાં તમને ગમે તો. ૫૯

પછી ન બોલ્યા મુખથી પ્રધાન, ગયા સહુ છે હરિ જેહ સ્થાન;

સૌએ પ્રભુ પાવ કર્યા પ્રણામ, આશીષ આપી પ્રભુ પૂર્ણકામ. ૬૦

ત્યાં ઓટલા ઉપર રાય બેઠા, બેઠા બીજા તો જન તેથી હેઠા;

માટી તણો ગંજ હતો જહાંય, બેઠા જઈ મંત્રીજનો તહાંય. ૬૧

માલિની

કરી હરિ શુભ વાર્તા જે સુણ્યાની અગત્ય,

જગત સકળ મિથ્યા એક છે ઈશ સત્ય;

સુણી નરપતિ ચિત્તે વાત તે સર્વ ધારી,

વચન અમૃત જેવાં કૃષ્ણનાં કષ્ટહારી. ૬૨

  નૃપતિસુત નથુજી અન્ય કાનોજી નામ,

  જુગલ જણ મળીને આવિયા એહ ઠામ;

  પ્રભુપદ પ્રણમીને બાપુની પાસ બેઠા,

  સુણી વચન હરિનાં તેહને ચિત્ત પેઠાં. ૬૩

નૃપતિ ધન મગાવ્યું એકસો ને પચાસ,

નિજ કર લઈ મુક્યું કૃષ્ણના પાવ પાસ;

નૃપસુત નથુજીને પાણીની પ્યાસ લાગી,

પ્રભુની સમીપ પેખ્યું પાણી તે લીધું માગી. ૬૪

  શુભ ભુજપુર કેરી મૃત્તિકાની કઠારી,

  કમંડળ પણ તેવું તે વિષે શીત વારી;

  નૃપસુત જળ પીધું ઠંડું તે ખૂબ જાણ્યું,

  પછી નરપતિ પુત્રે પાત્ર પ્રીતે વખાણ્યું. ૬૫

નથી જ સરસ થાતાં પાત્ર આ ઠામ એવાં,

સલિલ[18](kalash_1/footnotes.php?note=174#note_174) બહુ ઠરે છે શોભિતાં વાહ કેવાં;

સુણી હરિ શુભ સ્નેહે પાત્રરૂપી પ્રસાદી!

નરપતિ સુતને તે આપી પોતાની યાદી. ૬૬

  પછી હરિની રજા લૈ રાય ચાલ્યા સુપેર,

  પ્રભુજી પણ પધાર્યા ક્ષત્રિ ખીમાણી ઘેર;

  ધન નૃપતિ ધરેલું તે હરિયે ન લીધું,

  ગરીબ જન હતા જે તેહને વેંચી દીધું. ૬૭

વૃષસુત હરિકૃષ્ણે કીધું એવું ચરિત્ર,

શ્રવણ ધરી સુણે તો થાય પાપી પવિત્ર;

ઘણી વખત પધાર્યા ગોંડળે વિશ્વઈશ,

વિગત સહિત વાર્તા તે હવે હું કહીશ. ૬૮

ઉપજાતિ

કહે વૃષાચાર્ય વિહારીલાલ, સુણો સુભક્તો ધરીને વહાલ;

મહાપ્રભુ ગોંડળમાં પધારી, જ્યાં જ્યાં રહ્યા તે કહું છું વિચારી. ૬૯

ગુણાતીતાનંદ મુખે સુણેલી, તે વાત મેં અંતરમાં ધરેલી;

હવે કહું આજ પ્રસંગ પામી, શ્રીધર્મના પુત્ર પદે પ્રણામી. ૭૦

દેવાજીયે એક સમે વિચારી, તેડાવિયા ગોંડળમાં મુરારી;

સાધુ તથા પાર્ષદ સર્વ સાથ, પધારિયા ત્યાં વૃષ વંશ નાથ. ૭૧

દેવોજી રાજા સનમુખ આવ્યા, પ્રેમે પ્રભુને પુર માંહિ લાવ્યા;

છે બાગ જ્યાં પીપળ પારકસ્ય,[19](kalash_1/footnotes.php?note=175#note_175) ત્યાં ઊતર્યા શ્રીહરિ જૈ અવશ્ય. ૭૨

જ્યાં બંગલો આજ જણાય સારો, તે ઠામ કીધો હરિયે ઉતારો;

છે પીપળો ત્યાં નિજ અશ્વ રાખ્યા, તે પીપળાના ગુણ શુદ્ધ ભાખ્યા. ૭૩

સભા ભરીને હરિ ત્યાં બિરાજ્યા, સ્વજ્ઞાન દેવા જનને નિવાજ્યા;

નાવાની ઇચ્છા થઈ શ્રીહરિને, નાયા કૂવા અંદર ઊતરીને. ૭૪

એ તો કૂવાનો મહિમા અપાર, જેમાં કર્યું સ્નાન જગદ્વિહાર;

કમંડળુ શું અજનું[20](kalash_1/footnotes.php?note=176#note_176) ધર્યું છે, સુધા સમાને જળ જ્યાં ભર્યું છે. ૭૫

બ્રહ્માંડ સૌ કૃષ્ણ સ્વરૂપમાં છે, તીર્થો બધાં તેમ જ કૂપમાં છે;

કૂવો પુરાં પુણ્ય કરી જ જામ્યો, પ્રભુની નાભી ઉપમત્વ[21](kalash_1/footnotes.php?note=177#note_177) પામ્યો. ૭૬

શ્રીકૃષ્ણ પાદોદક કૂપ જાણ્યો, મોટા મુનિએ મહિમા વખાણ્યો.

માહાત્મ્ય જાણી જળપાન થાય, તો પ્રાણીનાં પાતક સર્વ જાય. ૭૭

તે બાગ મધ્યે ફરી ઠામ ઠામ, પવિત્ર ભૂમિ કરી પૂર્ણકામ.

ભલાં ભૂમિનાં અતિ ભાગ્ય ભાઈ, પ્રભુ પદે ચિહ્નિત જે જણાઈ. ૭૮

પુષ્પિતાગ્રા

પ્રભુપદ રજ હોય જેહ ઠામે, અજ ભવ આદિ તહાં સ્વશીશ નામે;

પુનિત કરણ તીર્થ ત્યાં ગણાય, બહુ મહિમા મુખથી કહ્યો ન જાય. ૭૯

ઇતિ શ્રીવિહારીલાલજીઆચાર્યવિરચિતે હરિલીલામૃતે પ્રથમકલશે

ભૂમાનંદમુનીન્દ્રવાઘજીભાઈ સંવાદે ગોંડળપુરે હરિ

પ્રસાદીસ્થાનનિરૂપણનામ ષષ્ઠો વિશ્રામઃ ॥૬॥

|  |  |  |
| --- | --- | --- |
| * [Vachanamrut](../vachanamrut/ "Vachanamrut") * [Swamini Vato](../vato/ "Swamini Vato") * [Kirtan Muktavali](../kirtan/ "Kirtan Muktavali") | * [Nishkulanand Kavya](../kavya/ "Nishkulanand Kavya") * [Aksharamrutam](../aksharamrutam/) * [Bhaktachintamani](../chintamani/) | * [Bhagwad Gita](../gita/) * [Bhagvat Purana](../bhagvat/) * [Feedback](../feedback.php?s=Harililamrut&f=index.php "Send me feedback") |

[Anirdesh.com ©2018](../)

---

## Kalash 1 / Vishram 7

# કળશ ૧

## વિશ્રામ ૭

ઉપજાતિ

દેવાજીયે હેત વિશેષ કીધું, સૌ સંતને ભોજન મિષ્ટ દીધું;

વૃંતાક ત્યાં મિષ્ટ વિશેષ ધારી, કર્યો સુશાકોત્સવ શ્રીમુરારી. ૧

શિખરિણી

મંગાવ્યાં તે ટાંણે વસુ[1](kalash_1/footnotes.php?note=178#note_178) મણ સુવૃંતાક હરિયે,

તથા ઘી તે તુલ્યે વસુ મણ નહી ન્યૂન જરિયે; ૨

મસાલો રૂપાળો તજ લવિંગ એલાયચી તથા,

વઘાર્યું તે સારૂં સરસપણની[2](kalash_1/footnotes.php?note=179#note_179) શી કહું કથા. ૩

હરિદ્રાને[3](kalash_1/footnotes.php?note=180#note_180) સાટે ધરમકુંવરે કેસર ધર્યું,

સ્વહસ્તે સંભાળી કદી નવ કરેલા સમ કર્યું; ૪

જથો જાવંત્રીનો ભલી વળી ભુકી જાયફળની,

સુગંધી ફેલાઈ સકળ પુરમાં તે સકળની. ૫

ઉડીને આકાશે પરિમળ[4](kalash_1/footnotes.php?note=181#note_181) પહોંચ્યો સ્વરગમાં,

પ્રશંસા તેથી થૈ સુરપતિ સુરોના વરગમાં; ૬

સ્વહાથે શ્રીનાથે સુખદ પિરસ્યું સંત સહુને,

જમાડ્યા જુક્તિથી ભલી વિધિ બીજા ભક્ત બહુને. ૭

ઉપજાતિ

દેવોજી ત્યાં દર્શન કાજ આવ્યા, સાથે ભલા ચાર કુમાર લાવ્યા;

નાથોજી કાનોજી સુમોતિભાઈ, સંજ્ઞા બીજી ચંદ્રસિંહે ગણાઈ. ૮

છે ભાણભાઈ સુચતુર્થ નામ, બેઠા પ્રભુને કરી સૌ પ્રણામ;

પૂછ્યું પ્રભુ આપ કુમાર આ છે, રાજા કહે તે સુત આપના છે. ૯

ત્યાં મોતિભાઈ વળી ભાણભાઈ, બે શીશ મૂક્યો કર સુખદાઈ;

આ બે કહ્યું સેવક છે અમારા, આ બે બીજા તે સુત છે તમારા. ૧૦

તે બોલનો મર્મ પ્રભુ જ જાણે, જાણે ન બીજા જન તેહ ટાણે;

જેને કહ્યું શ્રીહરિયે અમારા, તે તો થયા બે સતસંગી સારા. ૧૧

પ્રસાદી દૈ તે સહુને જમાડ્યા, વાતો કરી મોદ ઘણા પમાડ્યા;

હેતે હરીને મન માંહિ ધાર્યા, સપુત્ર રાજા પુરમાં પધાર્યા. ૧૨

સભા બીજે રોજ ભરાઈ જ્યારે, ભૂપાળ આવ્યા પ્રભુ પાસ ત્યારે;

વેરાગી આવ્યો નરનાથ યુક્ત, છે નામ જેનું વળી દેવમુક્ત. ૧૩

પાખંડી પાખંડ ચલાવતો તે, આચાર્યનો ઢોંગ ધરાવતો તે ;

નહિ ભણેલો અભિમાન ભારે, પોતા તણો પંથ નવો વધારે. ૧૪

શ્રીજી તણા સંત જ નંદ જેમ, તે ઢોંગિના સંત જ મુક્ત તેમ;

શ્રીમુક્ત ધીમુક્ત શ્રીરામમુક્ત, વૈરાગ્યમુક્ત પ્રભુમુક્ત[5](kalash_1/footnotes.php?note=182#note_182) યુક્ત. ૧૫

આવ્યા જનો જે નરપાળ સાથે, સૌને દીધું માન મુનીન્દ્ર નાથે;

પાખંડીને શબ્દ ભલા સુણાવી, બેસારિયો આસન ત્યાં નખાવી. ૧૬

કર્તા હતા વાત કૃપાનિધાન, તે સુણતા સૌ થઈ સાવધાન;

પાખંડી બોલ્યો અભિમાન આણી, નથી તમારી સમજાતી વાણી. ૧૭

કરે સુવાર્તા મુનિમુક્ત કાંઈ, તો જાણીયે કાંઈક સારમાંઈ;

બોલ્યા સુણીને મુનિમુક્ત સોય, પ્રભુની વાણી શ્રુતિતુલ્ય હોય. ૧૮

બ્રહ્માદિને દુર્ગમ અર્થ એનો, શું જાણીયે પામર પ્રાણી તેનો;

એવી રીતે માર્મિક વેણ મારી, પછી રહ્યા મૌન મુનિ વિચારી. ૧૯

ત્યાં શ્રીજીયે વાત વળી ઉચારી, પાખંડી બોલ્યો અભિમાન ધારી;

હું જે પૂછું ઉત્તર એહ આપો, સર્વે તણા સંશય આપ કાપો. ૨૦

એવું કહીને બહુ પ્રશ્ન કીધા, તે શ્રીજીયે ઉત્તર સર્વ દીધા;

શાસ્ત્રો તણી સાક્ષી[6](kalash_1/footnotes.php?note=183#note_183) અનેક આપી, તેણે ન માન્યુ જરીયે તથાપી. ૨૧

પાખંડી બોલ્યો પ્રભુ સામું એમ, તમે ધર્યો ધર્મ નવિન કેમ?

ખોટા તમે છો નથી સત્યવાદી, અમે ધર્યો ધર્મ ખરો અનાદિ. ૨૨

બોલ્યા સુણી શ્રીજી ભવિષ્યવેત્તા, શું મર્મમાં ઉત્તર હોય દેતા;

ખોટો ખરો ધર્મ પ્રસિદ્ધ થાશે, છ માસ મધ્યે સધળું જણાશે. ૨૩

દેવાજી ભૂપે પણ તેહ ઠાર, તેને જ દીધો ઠપકો અપાર;

તે સાંભળી ઊઠી ગયો અધર્મી, જણાઈ આવ્યો પછી તે કુકર્મી. ૨૪

પાપિષ્ઠ તે એક પરસ્ત્રી લૈને, નાશી ગયો વિહ્વળ ચિત્ત થૈને;

રહ્યો ન કાંઈ ઈતબાર[7](kalash_1/footnotes.php?note=184#note_184) એનો, તુટી પડ્યો તે પછી પંથ તેનો. ૨૫

હવે કહું શ્રીહરિની કથાય, ત્રીજે દિને ત્યાં વૃષવંશિ રાય;

સારું અરીઠા તણું ઝાડ જોઈ, જમ્યા સ્વહસ્તે કરી ત્યાં રસોઈ. ૨૬

અષ્ટાંગના સાધન કેરી રીત, સુસંતને શ્રીહરિ નિત્ય નિત્ય;

સ્નેહે કરી શીખવતા સદાય, એકાંતમાં સાધન તેહ થાય. ૨૭

તે બાગમાં તો બહુ લોક આવે, તેથી જ ત્યાં શીખવતાં ન ફાવે;

બોલ્યા મહીનાથ સમીપ માવો, એકાંત જગ્યા અમને બતાવો. ૨૮

રાયે કહ્યું શ્રીહરિની હજૂર, આંહી થકી છે અધ ગાઉ દૂર;

આશાપુરીનું શુભ સ્થાન જેહ, આ ગામથી ઉત્તર માંહી તેહ. ૨૯

એકાંત જગ્યા અતિ એહ સારી, એવું સુણી ત્યાં વિચર્યા મુરારી;

રાજા તણા આગ્રહથી નિવાસ, કર્યો તહાં શ્રીહરિ યુગ્મ[8](kalash_1/footnotes.php?note=185#note_185) માસ. ૩૦

તહાં રહીને નિજભક્ત ઘેર, જતા હતા શ્રીહરિ રૂડી પેર;

તે તો પધારે પધરામણીમાં, જ્યાં હોય શ્રદ્ધા ઘરના ધણીમાં. ૩૧

ત્યાં ગોંડળી નામ નદી કિનારે, પ્રણામીનું મંદિર જેહ ઠારે;

કુંભાર કેરું ઘર તેની પાસ, રહ્યા હતા ત્યાં હરિ રાત વાસ. ૩૨

અજો તથા જે હરભંમ નામ, તે બેયને ઘેર પધારી શ્યામ;

તેઓ તણે ઘેર જમ્યા મુરારી, તેની સુજાતિ કડીયાની ધારી. ૩૩

મેરાઇ રત્નો વળી એક વીરો, સત્સંગમાં શોભિત જેમ હીરો;

પ્રસન્ન તેને પ્રભુજી થઈને, તેઓ તણે ઘેર જમ્યા જઈને. ૩૪

સુજાતિ જાણો કણબી જ જેની, સુસાખ્ય[9](kalash_1/footnotes.php?note=186#note_186) તો કોટડિયાની તેની;

તેને ઘરે જૈ શુભ ભાવ જોઈ, જમ્યા પ્રભુ ત્યાં કરીને રસોઈ. ૩૫

છે ગામમાં દેવપરું જહાંય, જોદ્ધો રહે એક સુતાર ત્યાંય;

તેને ઘરે કૃષ્ણ ઝુલ્યા હિંડોળે, સુભાગ્યશાળી નહિ તેની તોલે. ૩૬

સુતાર જેકર્મણ નામ જેનું, છે તે પરામાં ઘરબાર તેનું;

તેને ઘરે શ્રીપ્રભુજી પધાર્યા, હૈયા વિષે હર્ષ ઘણા વધાર્યા. ૩૭

નદી ભલી ઉત્તરમાંથી આવે, પ્રવાહ તો દક્ષિણમાં સિધાવે;

વસેલ છે પશ્ચિમ તીર ગામ, ગુણી ભલું ગોંડળ જેનું નામ. ૩૮

તેને કિનારે પણ ઠામ ઠામ, કરેલ છે મજ્જન[10](kalash_1/footnotes.php?note=187#note_187) મેઘશ્યામ;

છે નામ નારાયણ હૃદ[11](kalash_1/footnotes.php?note=188#note_188) જ્યાંય, છે હાથિયો પથ્થર એક ત્યાંય. ૩૯

નાવા ગયા શ્રીહરિ ઝાઝી વાર, માહાત્મ્ય એનું ગણીયે અપાર;

ત્યાંથી વળી દક્ષિણ ભાગમાંય, જનો કહે ખળખળિયો સુ ત્યાંય. ૪૦

મહાપ્રભુ મજ્જન ત્યાં કર્યું છે, સંધ્યાદિ નિત્યાર્ચન[12](kalash_1/footnotes.php?note=189#note_189) આચર્યું છે;

ત્યાંથી વળી દક્ષિણ ભાગ લાગ,[13](kalash_1/footnotes.php?note=190#note_190) છે શ્રીહરિ મંદિરનો સુબાગ. ૪૧

સંગ્રામજી ભૂપ થયા સુજાણ, દેવાર્થ તેણે જ દીધો પ્રમાણ;

ત્યાં છે ભલો જે નદીનો કિનારો, નાયેલ છે ત્યાં વૃષનો દુલારો. ૪૨

બહુ સ્થળો પાવન તો કર્યાં છે, સ્મૃતિ પ્રમાણે અહિં ઊચર્યાં છે;

વિશેષ તો સ્થાન કથા પ્રસંગે, કહીશ તે હું અદકે[14](kalash_1/footnotes.php?note=191#note_191) ઉમંગે. ૪૩

શ્રીગોડ ત્યાં બ્રાહ્મણ એક જેઠો, તે બુદ્ધિમાં તો જન સૌથી હેઠો;

તથાપિ સત્સંગી ઘણો જ સારો, દેવાજીને તે દિલ પૂર્ણ પ્યારો. ૪૪

શ્રીજી તણે કાજ તપાસી જોઈ, રસાળી તે તો કરતો રસોઈ;

તેને પૂછ્યું શ્રી પ્રભુયે પ્રભાતે, સત્સંગી છે કોણ તમારી નાતે? ૪૫

વિપ્રે કહ્યું કષ્ટ ઘણું સહું છું, શ્રીગોડ મધ્યે હરિભક્ત હું છું;

શ્રીજી કહે સિંહ ઘણા ન હોય, અરણ્યમાં એક જ હોય કોય. ૪૬

વિપ્રે કહ્યું જે કહું વાત સાચી, છે મારી બુદ્ધિ પ્રભુ છેક કાચી;

કોઈ કરે વાદ વિવાદ આવી, તો તેહને હું ન શકું હઠાવી. ૪૭

એવું સુણી અંતર ધારી લીધું, દયા કરીને વરદાન દીધું;

સરસ્વતી તુજ મુખે વસાશે, વિવાદ મધ્યે તુજ જીત થાશે. ૪૮

પછી થયો ભાષણકારી કેવો, પૂરો મહાપંડિત હોય જેવો;

છ શાસ્ત્રવેત્તા કદી કોય હોય, તે વિપ્રને જીતી શકે ન તોય. ૪૯

જે જેઠિયો નામથી ઓળખાતો, જેઠો મહારાજ પછી ગણાતો;

ઘણા ઘણાને જઈ બોધ દીધા, સારા જનોને સતસંગી કીધા. ૫૦

એવા પ્રભુના પરચા અપાર, પ્રખ્યાત છે ભૂતળ ઠારઠાર;

તથાપિ જે આસુર સંપદાના, તેણે પ્રભુને પ્રભુજી ન માન્યા. ૫૧

મહાપ્રભુ ગોંડળમાં બિરાજી, કર્યા જનોને બહુ રાજી રાજી;

દેવાજી ભૂપાળ થયા કૃતાર્થ, સાધી લીધા સર્વપ્રકાર સ્વાર્થ. ૫૨

પછી પ્રભુ ત્યાંથી થયા વિદાય, તેથી થયા દિલ ઉદાસી રાય;

તેને દિલે સાંતવના કરાવે, મુક્યું મુનિ મંડળ એક માવે. ૫૩

વળી હઠીભાઈ કરી સુપ્યાર, તેડાવિયા ત્યાં હરિ ચોથી વાર;

પોતા તણા ત્યાં દરબારમાંય, આપ્યો ઉતારો નિજવાસ જ્યાંય. ૫૪

સંતો તથા પાર્ષદ વર્ણી સાથ, જમ્યા તહાં શ્રીવૃષવંશ નાથ;

છે પશ્ચિમાભિમુખ ગોખ ત્યાંય, બીરાજીયા શ્રીહરિ તેહ માંય. ૫૫

સંતે સજી પશ્ચિમમાં સભાય, સૌને પ્રભુ સન્મુખ ત્યાં જણાય;

મેડી વિષે રાજજનો ભરાયા, તેને પ્રભુ સન્મુખ ત્યાં જણાયા. ૫૬

પ્રશ્નો જનો બેય દિશે પૂછે છે, બન્ને મુખે ઉત્તર કૃષ્ણ દે છે;

કળા હરિની ન કળે જ કોય, આશ્ચર્ય બ્રહ્માદિકનેય હોય. ૫૭

કહે પ્રભુજી હઠીસિંહ પાસ, ક્ષત્રિ કરે પુત્રી તણો વિનાશ;

તે ચાલતો બંધ તમે કરાવો, સાંખે નહી ઈશ અધર્મ આવો. ૫૮

પુત્રી હણ્યાનું અતિ પાપ મોટું, ખરૂં કહું છું નહિ લેશ ખોટું;

ગરીબ શર્ણાગત બાળ જેહ, તેને હણે તો નહિ ક્ષત્રિ તેહ. ૫૯

ક્ષત્રિ વિષે જાદવ વંશ શ્રેષ્ઠ, તેને ન શોભે અતિ કામ નેષ્ટ;

અમારી જો વાત નહિં મનાય, મનાવશે કોઈ બલિષ્ઠ રાય. ૬૦

બોલ્યા હઠીસિંહજી જોડી પાણિ, માની અમે નાથ તમારી વાણી;

બીજા ભરેલા બહુ સ્વાભિમાને, તે તો કદી વાત ધરે ન કાને. ૬૧

શ્રીજી કહે આપ કહ્યું ખરું છે, સાધુપણું આજ અમે ધર્યું છે;

માટે નહીં શસ્ત્ર કરે ધરાય, અન્ય પ્રકારે જ થશે ઉપાય. ૬૨

પછી પ્રભુ ગોંડળથી પધાર્યા, ઘણા જનોના મન અર્થ સાર્યા;

સંકલ્પ જે શ્રીહરિ ચિત્ત કીધ, કાળે કરી તેહ થયો સુસિદ્ધ. ૬૩

પુષ્પિતાગ્રા

જદુકુળ જનને સુબોધ દૈને, નિજ સતસંગી કર્યા ઘણાક જૈને;

હરિજન થઈને સુતા ન મારી, ધરમસુતે અબળા ઘણી ઉગારી. ૬૪

ઇતિ શ્રીવિહારીલાલજીઆચાર્યવિરચિતે હરિલીલામૃતે પ્રથમકલશે

ભૂમાનન્દમુનીન્દ્ર-વાઘજીભાઈ સંવાદે ગોંડળપુરે શ્રીહરિદેવાજી

નૃપતિપ્રતિ કન્યારક્ષણોપદેશકરણનામ સપ્તમો વિશ્રામઃ ॥૭॥

|  |  |  |
| --- | --- | --- |
| * [Vachanamrut](../vachanamrut/ "Vachanamrut") * [Swamini Vato](../vato/ "Swamini Vato") * [Kirtan Muktavali](../kirtan/ "Kirtan Muktavali") | * [Nishkulanand Kavya](../kavya/ "Nishkulanand Kavya") * [Aksharamrutam](../aksharamrutam/) * [Bhaktachintamani](../chintamani/) | * [Bhagwad Gita](../gita/) * [Bhagvat Purana](../bhagvat/) * [Feedback](../feedback.php?s=Harililamrut&f=index.php "Send me feedback") |

[Anirdesh.com ©2018](../)

---

## Kalash 1 / Vishram 8

# કળશ ૧

## વિશ્રામ ૮

ઉપજાતિ

દેવોજી તો દેવ સમાન રાજા, તે ગાદિયે વર્ષ ઘણાં વિરાજ્યા;

અઢારસેં ને અડસઠ્ઠ સાલે, વૈકુંઠમાં વાસ કર્યો નૃપાળે. ૧

પામ્યા નથુજી પછી રાજપાટ, તેનેજ દેવા સિરપાવ માટ;

મહાપ્રભુ ગોંડળમાં પધારી, કૈલાસ બાગે ઉતર્યા વિચારી. ૨

જૈ ભૂપને યોગ્ય સુભેટ દીધી, ભૂપે ભલી ત્યાં બરદાશ કીધી;

સુભાગ્ય તે ગોંડળનાં વિચિત્ર, જે પાંચમીવાર કર્યું પવિત્ર. ૩

ગયા પ્રભુ ગોંડળ છઠ્ઠીવાર, પ્રસંગ તે હું કહું એહ ઠાર;

એકોનશીતેર[1](kalash_1/footnotes.php?note=192#note_192) તણો દુકાળ, થશે વિચાર્યું વૃષભક્તિલાલ. ૪

સ્વભક્તને ધાન્ય ભરી રખાવા, સ્વયં હરિ સોરઠમાં સિધાવ્યા;

ચાલ્યા પ્રભુ દૂર્ગપુરીથી જ્યાંય, ગયા રહ્યું ગોંડળ કોશ ત્યાંય. ૫

ચાલ્યા તહાંથી જ સીધા જુનાણે,[2](kalash_1/footnotes.php?note=193#note_193) તે કોઇયે ગોંડળમાં ન જાણે;

સુતાર કચ્છી જન દેવરામ, છે ગોંડળે તેનું નિવાસ ઠામ. ૬

તેને ઘરે પ્રસ્તુત[3](kalash_1/footnotes.php?note=194#note_194) કાંઈ આવ્યું, વિપ્રાર્થ ત્યાં ભોજન તો કરાવ્યું;

તૈયાર થૈ શુદ્ધ રસોઈ સારી, કહે પતિ આગળ તેની નારી. ૭

રસોઈ તો એવી રુડી જણાય, જમે પ્રભુ તોય પ્રસન્ન થાય;

શું જાણીયે શ્રીહરિ તો વસે ક્યાં? શું જાણીયે આ સમયે હશે ક્યાં? ૮

પુષ્પિતાગ્રા

અખિલ ભુવન નાથ ક્યાંથી આવે, નિજ જનના સુમનોરથો પુરાવે;

પ્રિય અતિશુભ ક્યાંથી ભાગ્યા એવાં, વ્રજ વસનારી ૠષિની નારી જેવાં. ૯

વૃષકુળપતિ જો સમીપ હોય, લઈ જઈ ત્યાંય જમાડું થાળ તોય;

મુજ મન હરિકાજ આજ એવું, પ્રભુ ન મળે મુખ અન્ન તો ન લેવું. ૧૦

મુજ મન દૃઢ જો હશે જ ભાવ, જરુર પધારી જમે મુનીન્દ્ર માવ;

ધરી મુજ મન એક ટેક એહ, પ્રભુ ન મળે તજવો જ એહ દેહ. ૧૧

વૃષકુળપતિ જાણી એહ વાત, લઈ નિજસંગ સુસંત મૂર્તિ સાત;

અવર સકળ સંઘ છોડી દીધો, પ્રિયજન ઘેર જવા સુપંથ લીધો. ૧૨

હરિવર જઈ દેવરામ ઘેર, દરશન દીધ કૃપા કરી સુપેર;

કહી ઘરધણી નાથ ક્યાંથી આવ્યા, તવ પતની મનભાવ તાણી લાવ્યા. ૧૩

મુનિ સહ હરિ ત્યાં જમ્યા રસોઈ, નિજ જનનો અતિશ્રેષ્ઠ ભાવ જોઈ;

પછી ઘર થકી દક્ષણાદિ પાસ, પ્રભુ વિચર્યા વળી દેવરામદાસ. ૧૪

વળી કહી મુખ વાણી મેઘશ્યામ, શુભ થળ આંહિ થશે સુશ્રેષ્ઠ ધામ;

જનક જનનિ[4](kalash_1/footnotes.php?note=195#note_195) સાથ મૂર્તિ મારી, અચળ થશે હરિકૃષ્ણ નામ ધારી. ૧૫

કહી વળી હરિભક્તને કહેજો, વરસ સુધીનું વિચારી અન્ન લેજો;

સુરપતિ મન કોપ છે કરેલો, નહિ વરસે નહિ થાય નીર રેલો. ૧૬

પછી હરિ નિજસંઘમાં પધાર્યા, સ્વજન તણે મન હર્ષ ત્યાં વધાર્યા;

વિચરી વિચરીને સુરાષ્ટ્રમાંય, હરિજન પાસ રખાવ્યું અન્ન ત્યાંય. ૧૭

ઉપજાતિ

કહું વળી ગોંડળની કથાય, રહ્યા જ બે વર્ષ નથુજી રાય;

સીત્તેરની સાલ વિષે જ તેહ, સ્વર્ગે સિધાવ્યા તજીને સ્વદેહ. ૧૮

કાનોજી બેઠા પછી રાજપાટે, નથુજીના તે લઘુ ભ્રાત માટે;

તે સાત વર્ષે સ્વરગે સિધાવ્યા, મોતીજી ગાદી પર આપ આવ્યા. ૧૯

શિખરિણી

સુકર્મી ને ધર્મી રિપુ સમ અધર્મી જન તણા,

કરે ચૂરાચૂરા રિપુદળન[5](kalash_1/footnotes.php?note=196#note_196) શૂરા પણ ઘણા;

પિતા માતા ભ્રાતા સમ નિજપ્રજાના સુખકરા,

ભલા મોતીભાઈ નરપતિ સુક્ષત્રિકુળ ખરા. ૨૦

  સુશાણા કે’વાણા અધિક વખણાણા જન વિષે,

  સુઅંગી સત્સંગી દિન નિશ ઉંમંગી મન દિસે;

  દુઃખી પ્રાણી જાણી તરત અતિ આણી ઉર દયા,

  હરે પીડા એવા કરણ નૃપ જેવા નૃપ થયા. ૨૧

મુનિ મુક્તાનંદે પ્રથમ વયમાં તે નૃપતિને,

કરાવેલી પોતે પ્રગટ પ્રભુમાં પૂર્ણ રતિને;[6](kalash_1/footnotes.php?note=197#note_197)

હતા જેઠો વિપ્ર પ્રથમ પ્રભુ જેને વર દિધો,

નૃપાળે તેને તો નિજસમીપ બોલાવી જ લિધો. ૨૨

  કહ્યું જા તું ભાઈ મુજ સુગુરુ જ્યાં મુક્તમુનિ છે,

  પૂછી આવો એવું મુજપ્રતિ શી આજ્ઞા ગુરુની છે;

  કહી જેઠે જૈને મુનિ સમીપ તે વાત સઘળી,

  મુનિ મુક્તાનંદે સુણી શુભ દિયો ઉત્તર વળી. ૨૩

તમે રાજા પાસે દ્વિજવર જઈ એટલું કહો,

સુણો મોતી મોતી વીજળી ઝબકારે વિણી લહો;

પછી જૈને વિપ્રે નરપતિ કને[7](kalash_1/footnotes.php?note=198#note_198) એમ જ કહ્યું,

સુણી શાણે રાણે[8](kalash_1/footnotes.php?note=199#note_199) સમજી લીધું જે હારદ[9](kalash_1/footnotes.php?note=200#note_200) રહ્યું. ૨૪

  જનોને જીવ્યાનું વીજળી ઝબકારા સમ ગણ્યું,

  પ્રભુને તેડ્યાનું વચન મુનિયે માર્મિક ભણ્યું;[10](kalash_1/footnotes.php?note=201#note_201)

  લીધું એવું જાણી નરપતિ વિચાર્યું મન વળી,

  પ્રભુને તેડાવું પદ શિર નમાવું લળી લળી. ૨૫

કહ્યું મંત્રી પ્રત્યે વૃષતનુજને કાગળ લખો,

લખો રાધાલક્ષ્મીપતિ સુઉપમા નૂન્ય ન રખો;

સુણી મંત્રી બોલ્યો ન લખું ઉપમા તે મનુષને,

ગમે તો મંત્રીના પદ થકી રજા દ્યો નૃપ મને. ૨૬

ઉપજાતિ

સુણી ચડી ભૂપતિ ચિત્ત રીસ, પ્રહાર કીધો નિજ મંત્રી શીશ;

તેને કર્યો નોકરીમાંથી દૂર, કર્યો બીજો મંત્રી તહાં હજૂર. ૨૭

કહ્યા પ્રમાણે ઉપમા લખાવી, પત્રી પ્રભુ આગળ્ય મોકલાવી;

વિવેક સાથે વિનતિ કરીને, તેડાવિયા ગોંડલમાં હરિને. ૨૮

આવ્યા પ્રભુ પાર્ષદ સંત લૈને, મોતીજીયે ત્યાં સન્મુખ જૈને;

કર્યો હરિનો સતકાર સારો, આપ્યો ભલો તે પુરમાં ઉતારો. ૨૯

સંતો તથા કાઠીજનો સહીત, જમ્યા રસોઈ હરિ રૂડી રીત;

અસ્વારી સાથે નરનાથ આવ્યા, અનેક વાજિંત્ર વિચિત્ર લાવ્યા. ૩૦

કહ્યું પ્રભુને મુજ અર્થ સારો,[11](kalash_1/footnotes.php?note=202#note_202) મહાપ્રભુ રાજગૃહે[12](kalash_1/footnotes.php?note=203#note_203) પધારો;

પછી પધાર્યા દરબારમાંય, ચોપાટ[13](kalash_1/footnotes.php?note=204#note_204) છે ચારુ[14](kalash_1/footnotes.php?note=205#note_205) વિશાળ ત્યાંય. ૩૧

પૂજા પ્રભુની કરી ત્યાં નૃપાળે, અર્ચા કરી કેસરની કપાળે;

અમૂલ્ય વસ્ત્રાભરણો ધરાવ્યાં, સુપુષ્પ ચંપાદિકનાં ચડાવ્યાં. ૩૨

ધર્યા પ્રભુ આગળ દીપ ધૂપ, મિઠાઈ મેવા અરપ્યા અનૂપ;

સંધ્યા સમો આરતીનો વિચારી, મોતીજીયે આરતી ત્યાં ઉતારી. ૩૩

નારાયણાખ્ય ધ્વનિ સંત કીધી, સર્વે જનોયે પણ ઝીલી લીધી;

સ્તુતિ હરિની સકળે ઉચ્ચારી, છબી લીધી અંતરમાં ઉતારી. ૩૪

વાર્તા કરી શ્રીહરિયે બિરાજી, સુણી થયા તે જન સર્વ રાજી;

માગ્યું નૃપાળે વરદાન એવું, પ્રભુજી મારા મનમાં રહેવું. ૩૫

તથાસ્તુ બોલી પ્રભુજી સિધાવ્યા, હતો ઉતારો તહિં સર્વ આવ્યા;

બીજે દિને લૈ જન સર્વ સંગ, નાવા પધાર્યા નદીયે શ્રીરંગ. ૩૬

નાહ્યા હરિ ને હરિભક્ત સંત, થૈ તે નદી પાવન પુણ્યવંત;

તીર્થો થયાં તોય[15](kalash_1/footnotes.php?note=206#note_206) તણે તરંગે, તે કૃષ્ણ કે કૃષ્ણજન[16](kalash_1/footnotes.php?note=207#note_207) પ્રસંગે. ૩૭

ત્યાંથી ઉતારે મુનિનાથ આવ્યા, બે ચાર દાડા રહિને સિધાવ્યા;

સુભાગ્ય તે ગોંડલનાં અપાર, જહાં પધાર્યા પ્રભુ ઝાઝીવાર. ૩૮

મોતીજી રાજા હરિભક્ત કેવા, જનો કહે સૌ જનકાદિ જેવા;

જાણે થયું આરતી ટાણું જ્યારે, ચોપાટમાં ધુન્ય કરે જ ત્યારે. ૩૯

જે બોલતાં ધુન્ય દિલે લજાય, તેને કરે ત્યાંથી તદા વિદાય;

શ્રીજી તણા સંત મળે સુઠામ, પ્રેમે કરે દંડવત પ્રણામ. ૪૦

પોતે ધરેલા નિયમો ન મૂકે, માળા પૂજા ચિત્ત થકી ન ચૂકે;

શ્રી સ્વામિનારાયણ નામ લેતાં, લાજે ન સૌ લોક વચ્ચે કહેતાં. ૪૧

અઢારસેં વર્ષ સતાણુવામાં, મોક્ષે સિધાવ્યા નૃપ તે સમામાં;

રાજા થયા તે પછી ભાણભાઈ, સુકીર્તિ તેની પણ તેવી છાઈ. ૪૨

ગોપાળસ્વામી ગુણવંત જેહ, ગુરુ કર્યા ગોંડળનાથ તેહ;

તેડાવીને તે મુનિને નૃપાળે, વાતો સુણી તેહ તણી ત્રિકાળે. [17](kalash_1/footnotes.php?note=208#note_208) ૪૩

જ્યાં બાગ છે પીપળ પારકસ્ય, ગયા તહાં તે ગુરુ સાથ શિષ્ય;

સ્વામી કહે આંહિ હરિ જમ્યા છે, આ બાગમાં તો સઘળે ભમ્યા છે. ૪૪

આ કૂપમાં મજ્જન આચર્યું છે, સંધ્યાદિ સત્કર્મ અહીં કર્યું છે;

શ્રીજીની લીળા સ્મરણાર્થ કામ, દેરી કરાવો શુભ એહ ઠામ. ૪૫

રાયે પછી દેરી રુડી રચાવી, તે માંહિ થાપ્યાં પગલાં ઘડાવી;

દેશી વિદેશી જનસંઘ આવે, તે દેરીને મસ્તક તો નમાવે. ૪૬

લીલા પ્રભુની પછી પૂછી લે છે, તે સાંભળી અંતરમાં ધરે છે;

તે ભૂમિનાં ભાગ્ય ભલાં વખાણે, માહાત્મ્ય મોટું મન માંહિ જાણે. ૪૭

ગોપાળસ્વામી વળી ભૂપ પાસ, વિશેષ કીધું વચન પ્રકાશ;

તમે હરિમંદિર તો કરાવો, સુસંતને ઉતરવા ઠરાવો. ૪૮

સુતાર કચ્છી જન દેવરામ, નિવાસથી દક્ષિણ દીશ ઠામ;

જગ્યા હતી મંદિર ત્યાં કરાવ્યું, ભક્તો તણાં અંતર માંહિ ભાવ્યું. ૪૯

ભાણાજીયે ભાવ ભલો સજીને, આચાર્યજી શ્રીરઘુવીરજીને;

તેડાવી તેની સજી સારી સેવા, આ લોકમાં લાભ અલભ્ય લેવા. ૫૦

ગુણાતીતાનંદ મુનીન્દ્ર પાસ, વાતો સુણી ચિત્ત ધરી હુલાસ;

વિશુદ્ધ આત્મા મુનિનંદ જેહ, તેડાવિયા ગોંડળ માંહિ તેહ. ૫૧

તે સાધુ શ્રી ભાગવત પ્રવીણ, કથા સુણાવી કૃત ભ્રાંતિ હીણ;[18](kalash_1/footnotes.php?note=209#note_209)

તે ભૂપતિના સુત સુખદાઈ, સંગ્રામજી ને વળી મુળુભાઈ. ૫૨

ભલા થયા બેય પ્રવીણ પૂરાં, ધર્મીપણા માંહિ નહીં અધૂરા;

જ્યાં ઓગણીસેં પર વર્ષ સાત, થયાં વળી વિક્રમનાં વિખ્યાત. ૫૩

સ્વર્ગે સિધાવ્યા શુભ ભાણા રાજા, સંગ્રામજી ગાદિ વિષે બિરાજ્યા;

જેણે જનોમાં જશ ખૂબ લીધો, સદૈવ સારા જન સંગ કીધો. ૫૪

પુષ્પિતાગ્રા

જદુકુળ હરિભક્તની કથાય, ગુણ ગણિ કોઈ સુણે ભણે સુગાય;

પરમ પુનિત ચિત્ત તેનું થાશે, પ્રગટ પ્રભુ તણી ભક્તિ તે ચહાશે. ૫૫

ઇતિ શ્રીવિહારીલાલજીઆચાર્યવિરચિતે હરિલીલામૃતે પ્રથમકલશે

ભૂમાનન્દમુનીન્દ્ર વાઘજીભાઈ સંવાદે ગોંડળપતિ ભાણાભાઈ

ભૂપાળપર્યંત વૃત્તાંતકથનં નામા અષ્ટમો વિશ્રામઃ ॥૮॥

|  |  |  |
| --- | --- | --- |
| * [Vachanamrut](../vachanamrut/ "Vachanamrut") * [Swamini Vato](../vato/ "Swamini Vato") * [Kirtan Muktavali](../kirtan/ "Kirtan Muktavali") | * [Nishkulanand Kavya](../kavya/ "Nishkulanand Kavya") * [Aksharamrutam](../aksharamrutam/) * [Bhaktachintamani](../chintamani/) | * [Bhagwad Gita](../gita/) * [Bhagvat Purana](../bhagvat/) * [Feedback](../feedback.php?s=Harililamrut&f=index.php "Send me feedback") |

[Anirdesh.com ©2018](../)

---

## Kalash 1 / Vishram 9

# કળશ ૧

## વિશ્રામ ૯

ઉપજાતિ

સંગ્રામજી ગોંડળ રાજ્યકાર, તેના થયા શ્રીપથુભા કુમાર;

રાણી હતી તે સ્વર્ગે સિધાવી, કહ્યું પ્રધાને નૃપ પાસ આવી. ૧

રાજા તણી નીતિ રુડા કવિયે, રચેલી છે જે જસુ રામજીયે;

અષ્ટાંગ તો રાજ્ય તણાં ગણાવ્યાં, ન હોય તો ખંડિત તે જણાવ્યાં. ૨

રાજા તથા રાણી તથા કુમાર, પ્રધાન સેના વસતી સુમાર;

વજીર શાણો સુકવિ પ્રસંગ, આઠે કહ્યાં રાજ્ય તણાં સુઅંગ. ૩

રાણી વિના રાજ્ય રુડું ન દિસે, શું આપ આગે ઉચરું અતીશે;

માટે વરો ઉત્તમ એક રાણી, જે રાજની નીતિ સુજાણ શાણી. ૪

ઝાલા મીણાપુર તણા પતિ છે, સુનામ જેનું સુરતાનજી છે;

છે મોંઘિબા નામ ભલી કુમારી, પવિત્ર ગંગાજળ તુલ્ય સારી. ૫

તે સાથ ભૂપે પછી લગ્ન કીધું, સુમંત્રીનું વાયક[1](kalash_1/footnotes.php?note=210#note_210) માની લીધું;

રુડા ચુડા ગામ તણા નિવાસી, ઔદીચ નાતે સુમતિ પ્રકાશી. ૬

વૈતાલીય

હરજીવન નામ જે હતા, અતિ શાણા ધરમિષ્ઠ તે છતા;

પટરાણીની સાથ આવિયા, નૃપ સંગ્રામ દિલે સુભાવિયા. ૭

મતિમાન વિશેષ જાણીયા, નિજમંત્રી પછી તો પ્રમાણીયા;

હરિભક્ત થયા નરેશ તે, મુનિ કેરો સુણી ઊપદેશ તે. ૮

શિખરિણી

ગુણાતીતાનંદ પ્રગટ પ્રભુના પૂજક સદા,

નૃપે તેડાવીને હરિ તણી સુવાર્તા સુણી મુદા;

ગુરૂ કીધા પોતે નિયમ ધરી કંઠી પણ ધરી,

સુભાવેથી ભક્તિ પ્રગટ પ્રભુ કેરી બહુ કરી. ૯

  થયા ચારે પુત્રો હરજીવનના તે પણ કહું,

  ભલા ભક્તો સારા સમઝણ્ય વળી ઉત્તમ બહુ;

  વડા તો જેભાઈ અવર[2](kalash_1/footnotes.php?note=211#note_211) સુત તો માધવજી છે,

  ત્રીજા તો તેમાં છે નરસિંહ તથા કેશવજી છે. ૧૦

થયાં ભક્તિવાળાં કુશળકુંવરી ધર્મપુરીમાં,

થયાં મોંઘીબાઈ હરિજન સુ તેવાં સ્વપુરમાં;

સુરાણી ને રાજા સચિવ શુભ સુદ્ધાં ત્રણ મળી,

થયાં સત્સંગી તે સરસ પયમાં સાકર ભળી. ૧૧

  ઘણે ફેરે તેડ્યા રઘુવીરજી આચારજ તહાં,

  જઈ પૂજા લીધી ભગવતપ્રસાદે પણ જહાં;

  શુકાનંદાદિને પણ નિજપુરે આદર દઈ,

  પૂજ્યા પ્રીતે રીતે સુગુણ નિજચિત્તે ધરી લઈ. ૧૨

વિત્યાં વર્ષો કાંઈ કુંવર પથુભા સ્વર્ગ જ ગયો,

રુદેમાં રાજાને વિરહ દુઃખ અગ્નિ અતિ થયો;

તજ્યું ખાવું પીવું સુત વીણ ન જીવું મુખ કહે,

નિસાસા નાખીને રુદન કરી નેત્રે જળ વહે. ૧૩

  દવે હર્જીવને નૃપ મન વિષે શાંતિ જ થવા,

  ગુણાતીતાનંદ પ્રમુખ[3](kalash_1/footnotes.php?note=212#note_212) મુનિ તેડ્યા દુઃખ જવા;

  મુનિયે ત્યાં આવી સુરીત સમઝાવી બહુ કહ્યું,

  તથાપિ રાજાને હૃદય દુઃખ તો તેમ જ રહ્યું. ૧૪

વૈતાલીય: જગત નાશવંત વિષે

નૃપ તેં દુઃખ તો બહુ સહ્યું, સુણ આ વાત ગુણાતીતે કહ્યું;

મરવું જનનો સ્વભાવ છે, જનમ્યો ત્યાંથી નક્કી ઠરાવ છે. ૧૫

અચળ સ્થિતિ તો ન કોઈને, કરવું શું અતિ રોઈ રોઈને;

જગ આ જળનો પ્રવાહ છે, વહિ જાતો અતિશે અથાહ છે. ૧૬

બહુ રે બહુ કલ્પ[4](kalash_1/footnotes.php?note=213#note_213) થૈ ગયા, પણ કોઈ નથી કોઈના થયા;

ન સગો સુત તુજ દેહનો, નહિ તું કાંઈ સપિંડ[5](kalash_1/footnotes.php?note=214#note_214) તેહનો. ૧૭

ધરીને ધન જેમ હાથમાં, મુજનું છે કહી સર્વ સાથમાં;

પણ તે નહિ એમ ધારવું, વિચરે સર્વ થળે વિચારવું. ૧૮

જનનું તન માટીનો ઘડો, નથી તે કાળ અખંડ આપડો;

રજથી ઉપજ્યો જ મૂળમાં, વળી અંતે મળી જાય ધૂળમાં. ૧૯

તન છે જળ ઝાંઝવા તણું, સ્થિર તે તો ન રહે કદી ઘણું;

નહિ મોહિત થાવું જોઈને, નહિ કલ્પાંત કરો જ રોઈને. ૨૦

**જગ સ્વપ્ન સમાન જાણવું, ગણિ સાચું ઉરમાં ન આણવું;**

**ભવમાં પ્રભુ ભક્તિ સત્ય છે, સઘળી અન્ય ક્રિયા અસત્ય છે. ૨૧**

સ્વપને મળી રિદ્ધિ સિદ્ધિ તે, સ્વપનામાં પછી ખોઈ દીધી તે;

થઈ જાગ્રત જો કુટે રુવે, જન તેની વડી મૂર્ખતા જુવે. ૨૨

ગત[6](kalash_1/footnotes.php?note=215#note_215) વિક્રમ ભોજ ભૂપતિ, ન રહ્યો લંકપુરી તણો પતિ;

પૃથિવી પણ નાશ પામશે, શશી સૂર્યાદિ વિનાશ થૈ જશે. ૨૩

ન રહે અજ ઇન્દ્ર કોઇયે, ન રહે જેહ વિરાટ જોઈયે;

બહુવાર થયા અને ગયા, સ્થિર તો કોઈ સદૈવ ના રહ્યા. ૨૪

હતી આયુષ લક્ષ વર્ષની, નહિ સીમા મનના અમર્ષની;[7](kalash_1/footnotes.php?note=216#note_216)

પણ તે પળમાં વહિ ગયા, નવ જાણે જન કોઈ ક્યાં થયા. ૨૫

પગ પર્વત ઠેલી પાડતા, નભ તારા નખથી ઉખાડતા;

કરી અંજળી સિંધુ પી જતા, નવ જાણે જન કોઈ ક્યાં હતા. ૨૬

જનની જનકાદિ જેહ છે, તનના જન્મ થકી જ તેહ છે;

તન તો અગણિત તેં ધર્યાં, પણ તે સત્ય સપિંડ ક્યાં ઠર્યાં. ૨૭

ચતુરે ચિત્તમાં વિચારવું, સત તો આત્મસ્વરૂપ ધારવું;

તન તત્ત્વ[8](kalash_1/footnotes.php?note=217#note_217) તણાં જ થાય છે, ઉપજે ને લય પામી જાય છે. ૨૮

જળબુદ્‌બુદ[9](kalash_1/footnotes.php?note=218#note_218) જેમ ઊપજે, ક્ષણમાં આકૃતિ તેહ તો તજે;

તન તેમ જ થાય જાય છે, મન મિથ્યા સુત તે મનાય છે. ૨૯

રજ નીર પ્રવાહને વડે, મળી જામે વળી તે જુદી પડે;

સુત ને જનકાદિ તે રીતે, મળી જામે વળી જોગ તે વિતે. ૩૦

જગમાં જન ભૂમિ ઊપરે, પળમાં તો બહુ ઊપજે મરે;

તવિ ઉપર ધાણિ ફૂટતી, બહુ દિસે તનુ[10](kalash_1/footnotes.php?note=219#note_219) તેમ છૂટતી. ૩૧

ફુલવાડી વિષે જણાય છે, ફૂલડાં નિત્ય નવાં ફુલાય છે;

કળિયો ખિલીને ખરી પડે, પછી તે તો નહિ દૃષ્ટિયે ચડે. ૩૨

નભ ઇન્દ્રધનુષ દેખીયે, પળ વીત્યા પછી તે ન પેખીયે;

વળી વાદળ કેરિ છાંયડી, પળમાં જાય ટકે નહીં ઘડી. ૩૩

નિજનું તન એવું જોઈને, શિદ રોવું પછી અન્ય કોઈને;

વર પાછળ જેમ જાન છે, નિજ કાયા પછી સૌ નિદાન[11](kalash_1/footnotes.php?note=220#note_220) છે. ૩૪

**જન ઉદ્‌ભવ નાશ થાય છે, રુચિ જેવી પ્રભુની જણાય છે;**

**પ્રભુની રુચિમાં ખુશી થવું, પ્રભુ સામું નહિ વેર બાંધવું. ૩૫**

ફલ કર્મનું આપશે હરિ, નહિ ઓછું અદકું[12](kalash_1/footnotes.php?note=221#note_221) કરે જરી;

જન જો મઠને જ વાવશે, શુભ ચોખા પછી ક્યાંથી ચાવશે? ૩૬

તન ઉદ્‌ભવ પૂર્વ ક્યાં હતું, વળી અંતે નહિ તે રહે છતું;[13](kalash_1/footnotes.php?note=222#note_222)

વચલે વખતે જણાય છે, સ્વપ્ના તુલ્ય અદર્શ થાય છે. ૩૭

ઘટ ને કથરોટ કોડિયાં, મૃત્તિકાનાં ઘડિ નામ જોડિયાં;

ફુટતાં સહુ નામ તે ટળે, પરિણામે મૃતિકા વિષે મળે. ૩૮

તનની ગતિ એવી જાણવી, સ્થિરતાની નહિ આશ આણવી;

જનનાં તન આ અનિત્ય છે, અસલી એ જ અનાદિ રીત છે. ૩૯

શિશુ જાય જુવાન જાય છે, ઘરડાનું પણ મૃત્યુ થાય છે;

વળી કોઈક ગર્ભથી ગળે, પણ નક્કી કશી રીત ના મળે. ૪૦

જગ સર્વ ચવેણું કાળનું, નહિ તેને દુઃખ વૃદ્ધ બાળનું;

મુખ ભક્ષણ સર્વનું કરે, દિલમાં લેશ નહીં દયા ધરે. ૪૧

અવની નભ બેય જાણવાં, પડ ઘંટી સમ તે પ્રમાણવાં;

કણ તુલ્ય જીવો જણાય છે, વળી ઓરાય વળી દળાય છે. ૪૨

સગરાખ્ય[14](kalash_1/footnotes.php?note=223#note_223) નરેશના છતા, સુત તો સાઠ હજાર જે હતા;

સઘળા મૃત એક કાળમાં, ઉગર્યા કોઈ ન કાળ ઝાળમાં. ૪૩

વિકરાળ જ કાળ ઝાળ છે, સઘળે વ્યાપિ રહી વિશાળ છે;

જન દેવ અદેવ જોઇયે, પણ અંતે ઉગરે ન કોઇયે. ૪૪

નિજનું કરી જે મનાય છે, ક્ષય થાતાં દિલ દુઃખ થાય છે;

મમતા મનમાં ન હોય તો, દિલમાં દુઃખ ધરે ન કોઇ તો. ૪૫

સુત જન્મ સમે સુજોષીયે, ગ્રહ જોયા હરિભટ્ટ હોંશિયે;

ગ્રહનું ફળ જાણીયું અરે, મુખ જોતાં સુત કે પિતા મરે. ૪૬

પછી તે દ્વિજ કાશિયે જઈ, લીધ સન્યાસ ઉદાસ તો થઈ;

સુત ષોડશ[15](kalash_1/footnotes.php?note=224#note_224) વર્ષનો થયો, રમવા બાલક મંડળે ગયો. ૪૭

રમતાં દડી વાગી ડોશીને, દિધિ ગાળો રમનાર જોષીને;

કહ્યું કે ઉનમત્ત તૂં થયો, પણ જૈ જો તુજ બાપ ક્યાં ગયો. ૪૮

ન રહ્યું સુણી ચિત્ત ધારણે,[16](kalash_1/footnotes.php?note=225#note_225) સુત ચાલ્યો પિતુ શોધ કારણે;

જનની કલ્પાંત જ્યાં કર્યો, સુતની સાથ પડોશી સંચર્યો. ૪૯

શત પંચક કોશ જ્યાં ગયા, રજની વાસ સુગામમાં રહ્યા;

ઉતર્યા ભય ભ્રાંતિ ટાળિને, મઠ સન્યાસી તણો નિહાળિને. ૫૦

સુત કોગળિયું[17](kalash_1/footnotes.php?note=226#note_226) જ આવિયું, મન સંન્યાસી તણું ડરાવિયું;

લઠ[18](kalash_1/footnotes.php?note=227#note_227) લૈ જતિ તેહ ઊઠિયો, જણ બે શીશ વિશેષ રૂઠિયો. ૫૧

મઠ બાહિર મારી કાઢિયો, સુખથી વાશિ કમાડ પોઢિયો;

પછી તે સુત ત્યાં ગયો મરી, નહિ સંન્યાસી દયા દિલે ધરી. ૫૨

જળ રે જળ બોલતો મુવો, નહિ પાસે નદી કે નહીં કુવો;

જતિયે નહિ નીર આપિયું, મન કીધું અતિ ક્રૂર પાપિયું. ૫૩

નભમાં રવિ દેવ ઊગિયો, દ્વિજ રોવા અતિશે જ લાગિયો;

મળિને જનજૂથ પૂછિયું, પછી વૃત્તાંત દ્વિજેન્દ્ર ભાખિયું. ૫૪

નિજ પુત્રનું નામ સાંભળ્યું, જતિનું ધૈર્ય બધું પછી ટળ્યું;

કુટિ છાતિ વિશેષ રોઈને, જન આશ્ચર્ય ધરે જ જોઈને. ૫૫

નિજનો ન ગણ્યો જ જ્યાં સુધી, દિલમાં દુઃખ થયું ન ત્યાં સુધી;

નિજનો સુત જ્યાંથી જાણીયો, પ્રજળ્યો[19](kalash_1/footnotes.php?note=228#note_228) પૂર્ણ પિડાથી પ્રાણીયો. ૫૬

**મમતા મનમાંથી જો તજે, સુખ શાંતિ જન તો સદા સજે;**

**મમતા દૂઃખ કેરું મૂલ છે, મમતામાં જ સહસ્ર શૂલ**[20](kalash_1/footnotes.php?note=229#note_229) **છે. ૫૭**

નૃપ વાત બીજી કહું વળી, કરજો ચિત્ત વિચાર સાંભળી;

કદી ભૂષણ કોઈનું ભલું, ધરવા માગી લીધા થકી મળ્યું. ૫૮

પછી પાછું જરૂર માંગશે, સમઝુને નહિ દુઃખ લાગશે;

પ્રભુયે સુત ઊછીનો દીધો, વળી પાછો મરજી થકી લીધો. ૫૯

દિલમાં નહિ દુઃખ આણવું, પરનું દ્રવ્ય હતું પ્રમાણવું;

હતું જેહનું તેહને ગયું, નથી તે કાંઈ અયોગ્ય તો થયું. ૬૦

ઉપદેશ સુ એ રીતે કર્યો, મુનિયે શોક નરેશનો હર્યો;

મુનિના વચનો વિચારીને, સુખ પામ્યા નૃપ ધૈર્ય ધારીને. ૬૧

પુષ્પિતાગ્રા

નૃપસુત ગત મૃત્યુની ગતિને, કૃત ઉપદેશ મુનીશ ભૂપતિને;

સુણી જન મન માંહિ જો વિચારે, ધીરજ ધરે વળી શોક સૌ વિસારે. ૬૨

ઇતિ શ્રીવિહારીલાલજીઆચાર્યવિરચિતે હરિલીલામૃતે પ્રથમ કલશે

ભૂમાનંદમુનીન્દ્ર વાઘજીભાઈ સંવાદે રાજકુમારમરણેગુણાતીતાનંદ

સ્વામીકૃત ધૈર્યોપદેશનામા નવમો વિશ્રામઃ ॥૯॥

|  |  |  |
| --- | --- | --- |
| * [Vachanamrut](../vachanamrut/ "Vachanamrut") * [Swamini Vato](../vato/ "Swamini Vato") * [Kirtan Muktavali](../kirtan/ "Kirtan Muktavali") | * [Nishkulanand Kavya](../kavya/ "Nishkulanand Kavya") * [Aksharamrutam](../aksharamrutam/) * [Bhaktachintamani](../chintamani/) | * [Bhagwad Gita](../gita/) * [Bhagvat Purana](../bhagvat/) * [Feedback](../feedback.php?s=Harililamrut&f=index.php "Send me feedback") |

[Anirdesh.com ©2018](../)

---

## Kalash 1 / Vishram 10

SQLSTATE[HY000] [1203] User anirdesh\_dbuser already has more than 'max\_user\_connections' active connections  
**Fatal error**: Call to a member function query() on null in **/home/anirdesh/domains/anirdesh.com/public\_html/harililamrut/index.php** on line **38**